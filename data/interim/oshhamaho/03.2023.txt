

МАЙ 2023 ИЮНЬ




2 Iуащхьэмахуэ

литературно-художественнэ
общественно-политическэ журнал
1958 гъэ лъандэрэ къыдокI
май 3 июнь Къэбэрдей-Балъкъэр Республикэм
и «КъБР-Медиа» къэрал кIэзонэ
IуэхущIапIэм къыдегъэкI
РедаКтоР нэхъыщхьэР Мыкъуэжь анатолэщ
РедКоллегиеМ хэтхэР:
ацкъан Руслан, БакIуу хъанджэрий, БищIо Борис, гъут Iэдэм, истэпан Залинэ (жэуап зыхь секретарь), Къэрмокъуэ хьэмид, тэтрокъуэ астемыр, тхьэгъэзит Юрэ, тIымыжь хьэмыщэ, хьэвжокъуэ людмилэ
налшыК
2023 Псалъащхьэхэр
ЖьантIэ
УсакIуэ Бещтокъуэ Хьэбас илъэс 80 ирокъу
Хьэвжокъуэ Людмилэ. «Къулыкъурэ сомкIэ сымыусэ, щIэусэр зыщIэр езы псэрщ». 3
Бещтокъуэ Хьэбас. Усэхэр. 15
УсакIуэ Тхьэзэплъ Хьэсэн къызэралъхурэ илъэс 80 ирокъу
Истэпан Залинэ. ЛъэужьыфIэ. 29
Тхьэзэплъ Хьэсэн хужаIахэм щыщ пычыгъуэхэр. 31
Тхьэзэплъ Хьэсэн. Усэхэр. 35
МэшбащIэ Исхьэкъ. Уафэбгыкъу и нэлат. Тхыдэ роман. 44 Гугъуэт Заремэ. Усэхэр. 111
Багъэтыр Луизэ. Пащтыхь гуащэ. 125
НэщIэпыджэ Замирэ. Вэрокъуэ Затий: Уи щхьэр лъагэу пIэту «Сыадыгэщ!» щыжыпIэ мэхъу. 133 Истэпан Залинэ. «Адыгэ театрыр ефIэкIуэнырщ си хъуэпсапIэр». 139
Мыкъуэжь Анатолэ. Си уэрэд мыух, си гъыбзэ кIэншэ. Поэмэ-элегие. ИлъэсихкIэт узэры- нэхъыщIэр. Усэхэр. 146
Сабийхэм папщIэ
Гримм зэкъуэшхэр. Хьэуазэр, дэпыр, джэшыр. Таурыхъ. 168
Хьэкъун Барэсбий. Адыгэ къэкIыгъэцIэхэр. 170 ГубэщIыкI Владимир. ЖыIэгъуэхэр. 172
Псалъэжьу зэхэлъ псалъэзэблэдз. 174
Прозэ
Усыгъэ
Публицистикэ
Культурэ
Фэеплъ ЖьантIэ
УсакIуэ Бещтокъуэ Хьэбас илъэс 80 ирокъу 4 «, ЕЗЫ »
Адыгэм и художественнэ зэхэщIыкIым, хэхауэ къэбгъэлъагъуэмэ, литературэм къикIуа гъуэгуанэм ущриплъэжкIэ наIуэ мэхъу нэгъуэщI лъэпкъ литературэхэм ялъэщIыхьэн дэнэ къэна, зы Iуэхугъуэ, пщалъэ гуэрхэмкIэ куэд щIауэ абыхэм зэращхьэдэхар. Абы щыгъуэми Iуэхум къыхэлъытапхъэщ ди лъэпкъыр «тхыбзэ зыгъуэтагъащIэхэм» («новописьменные» жыхуаIэм) зэращыщыр, ди литературэм и гъуэгуанэр зэрымыкIыхьыр, щэнхабзэм и зыужьыныгъэм гулъэф хуэхъу
лъэпощхьэпо куэди къызэрызэринэкIар, а псом ящIыIужкIи лъэпкъышхуэхэм яхузэфIэкIахэм ди литературэри щэнхабзэри къазэрыкIэрымыхуар. БжыгъэкIэ къэбгъэлъагъуэмэ, адыгэ литературэм къикIуа гъуэгуанэм и кIыхьагъыр зы лIэщIыгъуэм щIигъуу аркъудейщ. Ар мащIэщ икIи куэдщ: мащIэщ – нэгъуэщI лъэпкъ литературэхэм я ныбжьым тепщIыхьмэ, куэдщ – ди лъэпкъ цIыкIум и литературэм щIэгъэхуэбжьауэ псынщIэу икIи куууэ зэрызиужьар, зэманми дунейпсо щэнхабзэми зэрадэбакъуэр къэплъытэмэ. ИщхьэкIэ къэдгъэлъэгъуа пIалъэм – лIэщIыгъуэм щIигъум – къриубыдэу адыгэ усакIуэхэмрэ тхакIуэхэмрэ литературэм и жанр псори (къанэ щIагъуэ щымыIэу) къагъэIэрыхуэн яхузэфIэкIащ, тхыгъэм и ухуэкIэ хабзэхэм, усэ гъэпсыкIэм, образ къэгъэщIыкIэм хуэIэзэ хъуахэщ. ЖьантIэ
БлэкIа лIэщIыгъуэм и 50-70 гъэхэм адыгэ литературэм къыхыхьа усакIуэ, тхакIуэ гупышхуэм – ЩоджэнцIыкIу Iэдэм, Тхьэгъэзит Зубер, Гъубжокъуэ Лиуан, Бещтокъуэ Хьэбас, IутIыж Борис, Бицу Анатолэ, Гъэунэ Борис, Уэрэзей Афлик, КIэщт Мухьэз, Сонэ Абдулчэрим, Ацкъан Руслан, Мыкъуэжь Анатолэ сымэ, н. – лъэпкъым и художественнэ дунейм зиузэщIынымкIэ, литературэм зиужьынымкIэ къалэн инхэр ягъэзэщIащ, языныкъуэхэм ноби ягъэзащIэ. Псалъэм папщIэ, псыпэ лъэужьыфIэу къыщIэкIат Бещтокъуэ Хьэбас лъэпкъ литературэм лъапэ махуэкIэ къызэрыхыхьа «Ракетодромхэр» (1969) япэ усэ тхылъыр, зэрыжаIэу, «щэм и щIагъ хъуар». Абы кърикIуащ кIуэ пэтми нэхъ куу хъу усыгъэ псышхуэр: зыр адрейм кIэлъыкIуэу дунейм къытехьащ «Розэм и чэзущ» (1973), «Адэжь щIыналъэ» (1978), «Нарт макъамэхэр» (1981), «Напэ» (1985), «ФIылъагъуныгъэ тхылъ» (1988), «Псым щхьэщыт жыг закъуэ» (1991), «Лирикэ» (1993), «Тенджыз Iуфэ гъуэгуанэ» (1998), «Дуней телъыджэ» (2003), «Бжьыхьэ дыщафэ» (2006), «Дыщэхурэ фIамыщIрэ» (2012), «Иджырей лъэхъэнэ» (2019) тхылъхэр. 1977 гъэм Москва къыщыдэкIащ Плисецкий Герман урысыбзэкIэ зэридзэкIауэ «Красный всадник» усэ тхылъыр. 2011 гъэм Хьэбас и усэхэр Къулэ Лидэ адыгеибзэкIэ зэридзэкIауэ зэрыт «Чъыг закъу» тхылъыр Мейкъуапэ къыщыдэкIащ. Апхуэдэуи 2009 гъэм Бещтокъуэм и литературэ-критикэ статьяхэр щызэхуэхьэса «Анэдэлъхубзэм и псынащхьэ» тхылъыр «Эльбрус» тхылъ тедзапIэм къыщыдэкIащ.
Бещтокъуэ Хьэбас лIэщIыгъуэ ныкъуэм щIигъуауэ лъэпкъ литературэмрэ щэнхабзэмрэ хуолажьэ. Зы лIы ныбжь къэзыгъэщIа творчествэр куущ, гъунапкъэншэщ. Бещтокъуэр и зэфIэкI щеплъыжащ литературэм и жанр зэхуэмыдэхэм: лирикэм, лиро-эпикэм (усэу тха «Мывэ лъэхъэнэ» роман-мифыр), прозэм («УIэзэмэ – куэдрэ!» рассказыр), драматургием («Имыс», «Нэсрэн ЖьакIэ», «КхъуафэжьейкIэ хым зэпрысыкIхэр», «Истамбыл къикIа джэду», «Сэроробот»);
апхуэдэуи абы и гуащIэ хилъхьащ литературэ критикэмрэ публицистикэмрэ. КъищынэмыщIауэ, усакIуэм нэгъуэщIыбзэкIэ ятха тхыгъэхэр зэдзэкIыным зрипщытащ икIи ар къехъулIащ: цIыкIухэм папщIэ абы зэридзэкIащ лъэпкъ зэхуэмыдэхэм (инджылызхэм, шотландхэм, португалхэм, хорватхэм) я таурыхъхэр («Джек насыплъыхъуэ зэрыкIуар», «Дреглин Хогни иныжьыр», «Жьындур ишхащ», «ШейтIанымрэ зауэлIымрэ», н.), Шекспир У. и «Лир пащтыхьыр» («Король Лир») тхыгъэ цIэрыIуэр. ИщхьэкIэ зи цIэ къитIуа «Красный всадник» тхылъ цIыкIум ихуахэм нэмыщI, Бещтокъуэ Хь. и усэхэр урысыбзэкIэ зэдзэкIауэ дунейм къытехьакъым, дяпэкIэ къытехьэнуи фIэщщIыгъуейщ. Ар щхьэусыгъуэ зыбжанэм къыхокI: япэрауэ, дэ дызэрыщыгъуазэмкIэ, и усэхэр урысыбзэкIэ зэрадзэкIыным езы усакIуэр арэзы техъуэркъым; етIуанэрауэ, Бещтокъуэм и усэбзэр, и усэхэм ящIэлъ философие куур, нэхъыщхьэращи, сатыр къэскIэ хэшыпсыхьауэ хэлъ 5 ЖьантIэ
лъэпкъ зэхэщIыкIыр, адыгэ гупсысэкIэр нэгъуэщIыбзэм къизыгъэзэгъэфын зэдзэкIакIуэ гъуэтыгъуейщ. Зэгуэрым усакIуэ Гъубжокъуэ Лиуан и гугъу ищIу, Бещтокъуэм мыпхуэдэу жиIэгъат: «Лиуан Губжоков – самый глубокий и тонкий лирик своего поколения. Но в переводах его не читай – в них его нет…». А псалъэхэр езы Хьэбаси епхьэлIэ хъунущ: зэрадзэкIауэ щыIэ и тхыгъэ мащIэхэми усакIуэм и макъыр къащыхэпцIыхукIыжыр зэзэмызэщ. Псалъэм папщIэ, зэдзэкIыгъуафIэкъым лъэпкъ нэпкъыжьэ зытелъ мыпхуэдэ сатырхэр: «Лъэмыжыр хэуэу ещIыр ислъэмей, Пшынауэщ пшэхэр…»; «Адыгэ губгъуэ пшэру НатIэпэкIэ бжьэпэм пэщIэт. Зэхэтщ уи гуэдз хьэсэр уэршэру, Нартыхур шуудзэу зэхэтщ»; «ЕтIысэхыт (май. – Хь.Л.). Уи цей щхъуантIэр щыхи, ЩIым и щIыфэ пцIанэм къеубгъуэкI. УпщIэ пыIэ хужьыр фIэлъэ жыгым, (Уезэшамэ, ари къохьэлъэкI)», н.ку.
Сыт хуэдэ Iуэхугъуэм хуэмыусэми, Бещтокъуэ Хь. и IэдакъэщIэкIхэр лъэпкъ гупсысэкIэ псыхьащ, абыхэм сыт щыгъуи адыгэм и дунейр зыгъэнахуэ образхэр (бгы, шы, мывэ, фащэ, цей, хьэзыр…), гъуджэм хуэдэу, къатощ: 6
Цей фIыцIэшхуэм губгъуэр ихуэпащ.
Дунейм и гум махуэр ихупащ.
Жыжьэ соплъэр: нэхухэр, жэщ къэхъейр
Дыщэ хьэзырыбгъэщ, бгырыс цейщ.
Си губгъуэшхуэ, хьэзырыншэ цей
Си адэшхуэм щитIэгъакъым зэи.
Ирахыну хуежьэм уи хьэзыр,
Сигу къэчэнур – уи фокIэщI хьэзырщ! («СурифокIэщIщ»)
Бещтокъуэ Хь. и усыгъэр къуэпсыбэщ, плъыфэбэщ. ЯщIэлъ гупсысэхэм екIужу гъэпса абы и усэхэр нэхъыбэу зыхуэгъэзар анэрщ, хэкурщ, цIыхухэм я зэхущытыкIэхэрщ. Псом хуэмыдэу хэкум теухуа усэхэр Хьэбас и IэдакъэщIэкI нэхъыфIхэм ящыщщ, ахэр адыгэ усыгъэм сыт щыгъуи къыдэгъуэгурыкIуэ граждан лирикэм и зыужьыпIэщ. Бещтокъуэм и усыгъэм щынэхъыбэщ адыгэм и тхыдэмрэ и къэкIуэнумрэ хуэгъэпса усэхэр. Сыт хуэдэ зэман хамылъхуами, дэнэ щIыпIэ щымыпсэуми, дэтхэнэ цIыхум и дежкIи нэхъыщхьэр къызыхэкIар ищIэжынырщ, игъэпэжынырщ, и лъэпкъ хабзэ игъэнэхъапэрэ и бзэ Iурылъыжу псэунырщ. Аращ усакIуэм щIыжиIэр: Уэ уадыгэщ, дэнэ ущымыIэми,
Дунейр уи мылъкуми, зы апэсы уимыIэми,
Уэ уадыгэщи – уи лъахэмкIэ еплъэкI,
ЕплъэкIи, хуэщIэ къыумыгъанэу плъэкI. («Уэ уадыгэщ, дэнэ ущымыIэми…») АрщхьэкIэ иджырей лъэхъэнэм «адыгэу ущытыныр гугъу»* зыщI щхьэусыгъуэхэр гъунэжщ. Дэтхэнэ усакIуэ нэсми хуэдэу, Бещтокъуэр егъэпIейтей дунейр зэрынэмыщIысам, IутIыж Борис и жыIауэ, «фитIнагъэ фиблым кIуэцIысхэр», езы Хьэбаси и жыIауэ «фыгъуэижэ синдром» зыпкърытхэр гъащIэм зэрыщытепщэм:
ЖьантIэ
ФIеиIуэурэ зэрахъэ,
Я хьэгъэщагъэр ебэкIыу,
ФIыуэ дыгъуауэ зыгъахъэр
Мыдыгъуэфам епэгэкIыу.
(«ФIеиIуэурэ зэрахъэ…»)
Бещтокъуэ Хь. и усэхэр пэжым и телъхьэщ, къабзагъэм, дахагъэм, гуапагъэм хуэунэтIащ, философие гупсысэ зэмыфэгъухэмкIэ узэдащ. «Пхуэмыгъэдахэмэ гуапэмкIэ, ГъащIэр – яута чэтщ» жызыIэфа усакIуэм, дауикI, а гъащIэри, зыхэпсэукI зэманри, и псэр къуэпс лъэщкIэ зыпыщIа ди тхыдэ гукъутэри куууэ зыхещIэ, къызыхэкIа лъэпкъым и фIым щогуфIыкI, и Iейри «гуащIэу къыщеузым хуэфэщэн еус».
Бещтокъуэм и усыгъэр уэгум етащ, абы и «псэр уэгу хуитым йопсэхуэж». Аращ усакIуэм дыкъыщIыхуриджэр цIыхум иджыри иуцIэпIыну зыхунэмыса уэгу къабзэмкIэ нэхъыбэрэ дыплъэну, нэхъыбэрэ Ухыгъэм дегупсысыну, апхуэдэ щIыкIэкIи ди псэр фIеигъэм щытхъумэну: 7
Нэхъыбэрэ фыплъэ уафэмкIэ,
Нэхъыбэрэ фегупсыс.
Дунейм фытетыху IуэхущIафэкIи
ПсэкIи фымыугъурсыз.
(«Нэхъыбэрэ фыплъэ уафэмкIэ…»)
Бещтокъуэм и творчествэм и фIыпIэщ лъагъуныгъэ лирикэр. Ар езыр налъэ куэду зэтепщIыкIыжми, усакIуэм и гухэлъ усэхэм нэхъыщхьэу щыпхрышар гурыщIэ нэху зыхэлъ псэм нэхъ къабзэрэ зи лъынтхуэхэм гухэлъ «щызежэ» пкъым нэхъ дахэрэ зэрыщымыIэрщ. Аращ усакIуэм и псэр псынэм хуэдэу лъащIэншэ зыщIри:
Уиплъэн плъэкIамэ, си псэ-псынэм –
Псэм щыкIэзызу уи сурэтыр
Къалъагъужынти гуфIэу уи нэм,
Уэ зэхэпхынт псынэ уэрэдыр.
(«Уиплъэн плъэкIамэ, си псэ-псынэм…»)
Бещтокъуэ Хь. и лъагъуныгъэ лирикэм цIыхухэр нэхъыбэу зэрыщыгъуазэр абы и псалъэхэр зыщIэлъ уэрэдхэмкIэщ: «Си дахэкIей» * Бемырзэ Мухьэдин и усэ сатырщ. ЖьантIэ
(макъамэр ДыщэкI Залымхъан ейщ), «Сыт пхуэсщIэнур, сигу?..» (макъамэр ХьэIупэ ДжэбрэIил ейщ), «Си гухэлъхэм я нур» (макъамэр Жырыкъ Заур ейщ), «Си лъагъуэ» (макъамэр ХьэIупэ ДжэбрэIил ейщ), н. Мы уэрэдхэр и щыхьэт наIуэщ Бещтокъуэм и усыгъэр зэрыкуум къыдэкIуэуи, ар бзэ шэрыуэкIэ зэрытхам, абы хэт макъ зэщIэжьыуэхэм макъамэм пэджэж ритмикэ шэщIа къызэрагъэщIым. Псалъэм папщIэ, гъэщIэгъуэнщ икIи щIэщыгъуэщ усакIуэм лъагъуныгъэр «хышхуэ къэукъубеям», гухэлъ къызыщыпкI и гур «кхъуафэжьейм» зэрыригъапщэр. Куэдым гукъинэж ящыхъуауэ, цIыхубэм зэхалъхьа яфIэщIу жаIэхэм ящыщщ Бещтокъуэм и псалъэхэр зыщIэлъ «Си дахэкIей» уэрэдыр:
Хышхуэ лъагъуныгъэр Къэукъубеяуэ
Си гур, кхъуафэжьейуэ, кърехуэкI.
Дуней сызытетыр
Схуэмыгъэбэяууэ
Уэ сызэрыпщыщIэр къызеIуэкI. («Си дахэкIей») 8
Бещтокъуэ Хь. и усыгъэр гумрэ псэмрэ нэхъ хуэгъэзауэ, цIыхум и псэкупсэ дунеймрэ уэгумрэ я зэхуаку дэтми, усакIуэм гулъытэ хэха хуещI щIылъэм и дахагъым, адэжь щIыналъэм и теплъэ гуакIуэм, нэгъуэщIу жыпIэмэ, абы IупщIу къыхощхьэхукI пейзаж лирикэри. УсакIуэр зыхуэусэ псоми псэ зыIутым хуэдэу захуегъазэ, абы и усэхэм къыхэщ щIыуэпсыр цIыхум ещхьу мэпсэу, магъ, уз зыхещIэ, мэхущхьэ, мэгуфIэ, мэхъуапсэ: «жэщыр йошри, допщыж къурш жеям…»; «мэзыр и щхьэ щIэтIахъуэрт, хуэм цIыкIуу»; «бзийр мэуз»; «уафэр псафэ ежьэжащ»; «уэсыр щабэу мэбауэ»; «гуфIэжу мывэхэм загъэпскI»…
КъызэщIэкъуауэ къапщтэмэ, Бещтокъуэ Хь. и творчествэр «интеллектуальнэ усыгъэкIэ» зэджэм пэблагъэщ. Хьэбас фIыуэ къыгуроIуэ «уафэм къехуэха» зэчийм и закъуэкIэ усакIуэ нэс узэрымыхъунур. Абы къыхэкIкIэ и щIэныгъэми, гъащIэм къыхих дерсми, и зэхэщIыкIгупсысэми хигъахъуэ зэпытщ: динри, тхыдэри, гъуазджэри, литературэри, критикэри, публицистикэри щIепщытыкI.
Бещтокъуэм и усыгъэр зы пIэм иткъым, абы зеужь, зехъуэж, усакIуэм ди литературэм щыщIэщыгъуэ жанрхэр къегъэIэрыхуэ. Апхуэдэщ, псалъэм папщIэ, критикхэми, литературэдж щIэныгъэлIхэми, щIэджыкIакIуэхэми ягу дыхьа, адыгэ литературэм и лъэбакъуэщIэу къалъыта «Мывэ лъэхъэнэ» роман-мифыр. Езы тхыгъэр усакIуэм зи къупхъэ иригъэзэгъа жанрыр щIэщыгъуэу, абы къыдэкIуэи, езы роман-мифыр усэу тхауэ зэрыщытыр Iуэхум къыхэплъытэмэ, «Мывэ лъэхъэнэр» иджырей лъэпкъ литературэм и тхыгъэ нэхъыфIхэм зэращыщыр наIуэ мэхъу. Мифыр и лъабжьэу абы къыщыгъэлъэгъуэжащ адыгэм и тхыдэ лъыкIпсыкIыр. Тхыгъэм и мурад, идее нэхъыщхьэр мифологие образхэм пэгъунэгъуу усакIуэм къигъэщIа ХьэнэIу ЖьантIэ
и псалъэхэм щIагъыбзэ куукIэ щIэгъэпщкIуауэ тхыгъэм къыщокIуэ:
«– Жыгхэм сытри ядэнущ, Ауэ зэикI къофыгъуэнукъым Жыг. Жыг иукIыркъым жыг, Ауэ щыхъукIэ – НэхъыфIкъэ мы жыгхэр».
Адыгэ литературэм и хэлъхьэныгъэ хъуащ Бещтокъуэ Хь. и пьесэхэмрэ драмэ-поэмэхэмрэ: «Имыс», «Истамбыл къикIа джэду», «Нэсрэн ЖьакIэ» («Адыгэ Прометей»), «КхъуафэжьейкIэ хым зэпрысыкIхэр», «Сэроробот». Абыхэм къыщыгъэлъэгъуащ нобэрей гъащIэр, лъэпкъ интеллигенцэм и псэукIэр, щэнхабзэр зэрыт щытыкIэ гугъухэр. Псалъэм папщIэ, «КхъуафэжьейкIэ хым зэпрысыкIхэр» драмэ-поэмэм щызэфIигъэува персонажхэм я бзэкIэ усакIуэм къеIуатэ нобэкIэ лъэпкъ щIэныгъэр, щэнхабзэр, егъэджэныгъэр зыгъэпIейтей Iуэхухэр, абыхэм я зыужьыныгъэм гулъэф хуэхъу ныкъусаныгъэхэр. «Фадафэ» цIэ лейр зыфIища философым – Роман – и бзэкIэ тхакIуэм къеIуатэ иджырей лъэпкъ литературэм, нэхъ пэжу жыпIэмэ
усыгъэм, и щытыкIэр. Феликс хуэгъэзауэ абы жеIэ: «СфIэмыIэфIыж хуэдэу къысщыхъу си псэр зэзгъэшхын, Феликс, бзу куэд щыфий поэзиер – щхьэву поэзиещ, иджырей усакIуэшхуэхэм я псалъэкIэ бжесIэнщи – «усыгъэщ». ЕтIуанэрауэ. Иджыпсту дыдэ зи цIэр къысхуэмыгубзыгъыж гупсысакIуэшхуэ гуэрым мыпхуэдэу жиIэгъащ: поэзиер къыпхуэмыIуэтэнум езыгъапщэ жанрщ. Дыдейхэм, уэри уахэту, тыншыIуэу ивогъапщэ, феужьэрэкIыIуэуи къывоIуатэ. Псом нэхърэ нэхъ гъэщIэгъуэныжыр – бзэ хьэху къапщтэу къыщыпIуатэм дежкъэ. Анэдэлъхубзэм щыщу уэ пщIэм пщэфIапIэбжэм ублихыркъым. Урысыбзэр, хьэгурыгъажэ къепхуэкIыурэ зэбгъэщIауэ, поэзиекIэ фызэджэр Щам и бжыхьу ибохуэкI…». ЗэрынаIуэщи, Бещтокъуэм и драмэ тхыгъэхэм гъэсэныгъэ-ущииныгъэ мыхьэнэ ящIэлъщ, абыхэм мурад нэхъыщхьэу щыпхрышар цIыхухэм я хьэл-щэн мыхъумыщIэхэр сэтей къэщIынырщ, ер гъащIэм хэгъэкъэбзыкIыным псэемыблэжу телэжьэнырщ.
Щхьэхуэу къытеувыIапхъэщ Бещтокъуэм и «Дыщэхурэ фIамыщIрэ» тхылъым. Абы хыхьащ адыгэ литературэми, нэхъ убгъуауэ къапщтэмэ, Кавказ Ищхъэрэм щыпсэу лъэпкъхэм я литературэхэми щыщIэщыгъуэ жанркIэ – лирикэу гъэпса роман-дневникыу – тха тхыгъэшхуэмрэ поэмэхэмрэ («Адыгэ Прометей», «Имыс», «Сэроробот» драматическэ поэмэхэр, «Зауэ щIыIэр» поэмэр), апхуэдэуи «Истамбыл къикIа джэду» трагикомедиер.
Къызэрыхэдгъэщащи, «Дыщэхурэ фIамыщIрэ» тхыгъэр зи жыпхъэ ит лирикэу гъэпса роман-дневник жанрыр ди литературэм и лъэбакъуэщIэщ. Ар зы гупсысэ кIапэкIэ зэпыщIа усэ щищу зэхэтщ. А гупсысэ кIапэр зы псалъэкIэ къыпхуэIуэтэнукъым, езыри налъэналъэу зэтопщIыкIыж, ауэ тхыгъэр зэрыщыту къапщтэмэ, абы щынэхъыщхьэр адыгэм и дунейрщ, лъэпкъым и гъащIэрщ – и тхыдэ гущIыхьэрщ, и нобэрей щыIэкIэ-псэукIэрщ.
Зэ еплъыгъуэкIэ гу лъумытэу, ауэ гупсэхуу щIэбджыкIмэ, наIуэ къэхъуу, роман-дневникым къыхонэхукI сабиигъуэм и IэфIагъкIэ, 9 ЖьантIэ
гугъэфIкIэ псыхьа сатырхэр. ГъэщIэгъуэнщ апхуэдэ гупсысэхэр усакIуэм къызэриIуатэ сабиибзэ дахэри: Ухуэмызауэ пIэрэ блэкIыу
Ди сабиигъуэм,
ЧыцI цIыкIухэр щIыгъуу къызэплъэкIыу,
Хьэу цIыкIухэр щIыгъуу?
Роман-дневникым и 35-нэ усэм – «Адыгэ гущэкъу уэрэд» зыфIищам – усакIуэм лъэпкъым и блэкIа гурыфIыгъуэншэр сабийм зэреубзэ бзэ щабэкIэ къыщеIуэтэж, апхуэдэ къэIуэтэкIэкIэ адыгэм лIэщIыгъуэрэ ныкъуэм щIигъуауэ къефыкI узым щIэпщэ щIыкIэу, ар нэхъ кIащхъэ зэрищIыным пылъу:
Уи хьэбэжьыр къызэгъэщIи,
Куууэ IэфIу жей…
ГукъэкIыжхэм псэр хагъэщIу
ТIэкIу сагъэгужьей. 10
Тхыгъэр зэрыт жанрми къызэригъэнаIуэщи (дневникыу щыщыткIэ), абы щIэлъ гупсысэ нэхъыщхьэр усакIуэм и гъащIэм гуэхыпIэ имыIэу епхащ, нэхъ пэжу жыпIэмэ «Дыщэхурэ фIамыщIрэ» роман-дневникыр автобиографическэ тхыгъэу къэлъытапхъэщ. Псом япэу абы къыхэщыр усакIуэм и гъащIэ гугъусыгъурщ, и псэ пIащIэрщ, игу мызагъэрщ. Аращ тхыгъэм хэт усэхэм языхэзым абы «усакIуэхэр – бэлыхьхэмыкIщ» жиIэу щIыщитхыр. Апхуэдэ «бэлыхьхэмыкI» гъащIэр натIэ зыхуэхъуа Бещтокъуэм езым и псэм и усэкIэ иIэжщ –
зэм игъэгуфIэу, зэми игъэгуIэу – тIум щыгъуэми и къалэмыпэм къыпыкI дэтхэнэ псалъэри игъэпэжыфу («Къулыкъурэ сомкIэ сымыусэ, ЩIэусэр зыщIэр езы псэрщ»), пэжыр жиIэн папщIэ «и псэм мывэ къыщрилъэфэкIыу» («Нэпс щIэту усэ къэблэгъауэ Уи къыртIымкIэ епкъухыжащ»).
«Дыщэхурэ фIамыщIрэ» роман-дневникым хыхьэ усэхэм я нэхъыбэр ящIэлъ философие гупсысэкIэ, я къэIуэтэкIэкIэ афоризмхэм пэгъунэгъущ. Псалъэм папщIэ, я мыхьэнэри куурэ езыхэри гъэщIэгъуэну гъэпсащ мы сатырхэр: «Куэд елъытащ узышэм псафэ»; «Гугъум я нэхъ хьэлъэр зыхьри Насып жыгымкIэ йоплъэкI»; «ГъащIэр –
зы бэуэгъуэщ, Ущежьэжым деж Ауэ зы Iубыгъуи Зэдэпщтэу ямыдэж»; «Поэзиер мы щIыгум щатхми, Мо уэгум псэкIэ пэгъунэгъущ».
Бещтокъуэр адыгэ литературэм «революцэ» щезыгъэкIуэкI усакIуэщ жытIэмэ дыщыуэнукъым. Зэманым къызэригъэлъэгъуащи, жанр зэхуэмыдэхэр къэгъэIэрыхуэнымкIэ усакIуэм и зэфIэкIымрэ зэчиймрэ къэзыгъэувыIа щыIэкъым. Псалъэм папщIэ, «МэзылIымрэ мацIэмрэ» тхыгъэр езы Бещтокъуэм къызэригъэлъэгъуа роман-арабескэ жанрым сыт хуэдэ пщалъэкIи изагъэу тха хъуащ. Тхыгъэр зытеухуа и лъэныкъуэкIэ къапщтэмэ, абы шэщIауэ сюжет хэха гуэ- ЖьантIэ
рым зыщиужьу, зы темэ гуэр щыпхрышауэ щыткъым, атIэ арабескэм зэрыщыхабзэу, Iуэхугъуэ куэд дыдэ, тхыдэ лъэхъэнэ зыбжанэ щызэхэшыхьащ. Апхуэдэ Iуэхугъуэхэм языхэзщ, псалъэм папщIэ, щIэныгъэм и щытыкIэ хъуар, кIуэ пэтми и пщIэр нэхъ лъахъшэ хъу зэпытурэ къызэрыгъуэгурыкIуэр. Абы и щхьэусыгъуэхэри тхыгъэм ауан зыщIэлъ щIагъыбзэ куукIэ къыщыгъэлъэгъуащ. «ЩIэныгъэ лэжьыгъэ» фIащу утыку кърахьэхэм я нэхъыбэр зэрыкупщIэншэмрэ «зызыгъэщIэныгъэлIхэм» (е «щIэныгъэлI нэпцIхэм») я образ дыхьэгъхэмрэ кIуэ пэтми гъащIэм зэрыщыбагъуэр тхыгъэм и пэщIэдзэ дыдэм деж гъэщIэгъуэну къыщыгъэлъэгъуащ:
ЦIывым теухуа и диссертацэм
КIэлъыгупсысэжу,
Къохьэ ар утыку зигъэнапщIацэу,
Зи къулыкъу хуэпэжу.
И жьэ къупщхьэр фIыуэ ныщIекъузэ,
Ирегъэхри Iупсыр,
Тлъагъуу зэхуехьэсыр и гупсысэр,
И гупсысэ бгъузэр… 11
Гу зэрылъытапхъэщи, арабескэ жанрым зэрыхуэщу, Бещтокъуэм и тхыгъэм ебэкIыу хэлъ ауанымкIэ и япэ сатырхэри къыщIидзащ. АдэкIи ауаныр щыщIохуабжьэ.
Литературэм и теорием къызэрыщыгъэлъэгъуамкIэ, арабескэр къэхъункIэ, щыIэнкIэ Iэмал зимыIэ гуэрхэр къыщыхъу-къыщыщIэу е къэхъун-къэщIэнкIэ шэч къытепхьэу, гуитIщхьитI уищIу Iуэхугъуэ гуэрхэр къыхэхуэу гъэпсащ. Апхуэдэу Хьэбас и тхыгъэм къыхэщыр мацIэр къэблэгъэнкIэ, губгъуэхэм теуэнкIэ шынагъуэ щыIэу, абы зэребэнын, зэрызыщыхъумэн хуейм тепсэлъыхьыну хасэ псо зэрызэхуашэсарщ, ар приватизацэ Iуэхуми къепхыжауэ усакIуэм къызэригъэлъагъуэрщ. Япэрауэ, дэ дызэреплъымкIэ, иджырей зэманым зэхыхьэ хасэхэмрэ зэхуэсхэмрэ (псалъэм папщIэ, езыхэми я бынхэми ямыщIэ бзэр зыхъумэну махуэ къэс зэхэлъадэхэм) я щIэнэкIалъэщ Бещтокъуэм и тхыгъэм къыщигъэлъагъуэр. ЕтIуанэрауэ, зэрымытым Iэтэ изыгъэувэу, батэр зыгъэшу зи гугъэжхэр я бгъэм еуэжмэ, мыдрей гупыр Iужажэу абыхэм Iэгу хуеуэу къызэрызэхэнар тхыгъэм IупщIу къыхэщащ. Мис апхуэдэ «пашэхэм» языхэзым – щIэныгъэшхуэ зыхэлъ доклад ищIу зи гугъэж Шухьиб Муштаидович – мыр жеIэ:
ЖаIэр пэжмэ, мацIэр къогъунэгъур,
Тхьэм ар къытхуимыхь дэ…
МацIэр хэкум къэсмэ – доунэхъур.
Губгъуэр хъунщ цIырхъ дыдэ. МацIэр Iудгъэщтыну тхузэфIэкIмэ, Тхьэр къыддэIэпыкъуу, ЖьантIэ
Сэ си Iуэхущ итIанэ зым игу къэкIмэ,
Лъахъшэу фи къулыкъур.
МацIэм я теуэкIэр къэралыр зэщIэзыщта приватизацэми хуехь:
Мы приватизацэм и IэбэкIэр –
Ар Iуэху тыншхэм щыщкъым.
Хэт хогъухь, хэт кIытэу къызэщопкIыр,
Хэт хохъухь пшэрыщэ.
АдэкIэ тхыгъэм лъэхъэнэ зэхуэмыдэхэм ди къэралым щекIуэкIа политикэр къыхощ, усакIуэм мыхъумыщIагъэ куэд сэтей къещI. Апхуэдэхэм ящыщу роман-арабескэм къыщыгъэлъэгъуащ нэхъ пасэ лъэхъэнэхэм псэр зыщIату щыта къэрал дамыгъэхэм, орденхэмрэ медалхэмрэ нобэкIэ я пщIэр къызэрылъэхъшар. НэгъуэщI мыхъумыщIагъэу къэралым щекIуэкIахэм ящыщу тхыгъэм къыхощ ищхьэкIэ зи гугъу тщIа приватизацэр, абы къыдэкIуа шхыныншагъэр (тыкуэнхэм ерыскъыр щызэпэубыдауэ зэрыщытар), цIыхухэм ерагъкIэ къаугъуея мылъку мащIэр трахыу езыхэр напIэзыпIэм ягъэкIуэду зэрыщытар. Абы щыгъуэми, иджырей лъэхъэнэми хуэдэу, зи хьэмтетыгъуэхэри мэжэщIалIагъэм ихьхэри щыIащ. Зи хьэмтетыгъуэр – шыни укIыти зымыщIэжу къэрал мылъкур зэхэзыдыгъуэхэрщ, цIыхухэм я гуащIэдэкI хьэлэлым къыпэкIуэ фIыгъуэхэр зэзылъэфалIэхэрщ. Апхуэдэхэмрэ мацIэмрэ я образхэр метафорэ, аллегорие Iэмалхэм тету Бещтокъуэм и тхыгъэм щызэхьэлIащ. МацIэм и теуэкIэр къритхэкIкIэрэ, усакIуэм къэрал мылъкур зэзыпхъуахэм я гугъу ещI. Тхыгъэм и лIыхъужь нэхъыщхьэ, захуагъэм и телъхьэ, ихъуреягъкIэ щызэрахьэ цIыхугъэншагъэм, щIэпхъаджагъэхэм хуэхъущIэу зи дунейр зыхь Пэдис Ержыб мацIэр къэсауэ пщIыхьэпIэ елъагъу: 12
Дунейр къутэжым ещхьыркъабзэу,
Ныжэбэ мацIэм я IутIыжщ. Зы тхьэмпэ къанэу ягу темыхуэ,
Нэхъ мащIэ зышххэм хуащI гущыкI.
Тогушхуэ, шхэныр – бэнэныгъэщ,
Нэхъыбэ зышхыр – нэхъ лIыхъужьщ.
Нэхъ мащIэр – мацIэмкIэ – лIэныгъэщ,
Нэхъыбэр – мацIэмкIэ – биижьщ.
Мыбдежым къыщыхэгъэщыпхъэщ Бещтокъуэм и тхыгъэхэм пщIыхьэпIэр куэдрэ къызэрыхигъэхьэр. ПщIыхьэпIэр литературэ Iэмалу (прием) къагъэсэбэп хабзэщ, тхыгъэм и лIыхъужьым акъылрэ псэкIэ зэригъэзахуэм нэхърэ нэхъыбэ – псалъэм папщIэ, гурыгъуазэкIэ ЖьантIэ
(интуицэ) зыхищIэри, езым зэхимыщIыкIыу («бессознательно» жыхуаIэм хуэдэу) пкърылъри тхакIуэм къигъэлъэгъуэн мурад иIэмэ. «МэзылIымрэ мацIэмрэ» роман-арабескэм, ищхьэкIэ зи гугъу тщIахэм нэмыщI, нэгъуэщI къэрал Iуэху куэди, тхыдэм и напэкIуэцI зэхуэмыдэхэри къыщетхэкIащ. Ахэр ауанрэ гушыIэрэ хэлъу, художественнэ IэмалхэмкIэ зэщIэузэдауэ усакIуэ Пэдис Ержыб и зэхэщIыкIым къызэритIасэкIэ, абы и псалъэкIэ тхыгъэм къыщыгъэлъэгъуэжащ. Абы жеIэ: «Журтхэм я жэрдэмкIэ урысхэм революцэшхуэ зэращIрэ мы къэралым и Iуэхур щыхьэлэмэта мазэ къэгъуэтыгъуейщ. ИгъащIэми зи Iуэху мыщIагъуэ адыгэ тхьэмыщкIэхэри а революцэм джэдылIэм зыдихьа бабыщу здипхъуэтащи… Бабыщым и пщэр хеш – уакъ-уакъ-уакъ! И дамэхэр еIэт. (Дами иIэж!) Дамэ папщIэу къыгуэлэлыр… ЕIэт, кърегъэхуэхыж… Граждан зауэжьыр… Троцкэр… Зэрыхьзэрийхэр. Колхозхэр, совхозхэр. Кулакхэр. Гузэвэгъуэхэр. КIэзызыгъуэхэр. Сиблагыр. Гулагыр. Социализмыр. Нурыр къызыщхьэщих коммунизмыр. Перестройкэр. Горбачев. Ельцин. Чубайс и ваучер зэщIылындэхэр. Мэ, Къэсбот!». ИщхьэкIэ къыщыгъэлъэгъуа псом нэмыщI, тхыгъэм къыхэщащ гъуазджэм, щэнхабзэм, литературэм я зыужьыныгъэм гулъэф хуэхъуу щыта идеологиери. Мис, абы ехьэлIауэ Пэдис Ержыб (усакIуэм) и гукъэкIыжхэр: «Щыгъуазэкъым ар (Исуф. – Хь.Л.) ди Iуэху зытетым (тхакIуэхэрщ зи гугъу ищIыр. – Хь.Л.), зы сатыр ттхыху унэшхуэмкIэ деплъэкIыни хуейуэ. Зэ уакъыпэщIэхуэмэ, зэфIэкIауэ аращ. Партым и накъырэ гъум кIыхьым ди Iупсыр къежэхыу дыщрагъапщэм, къыттелъэщIыхьу дыкърашэкIащ. Накъырэр хыфIадзэжри, дэри лей дыхъужащ. Ди Iуэхур нэхъыкIэжу къызэремыкIэрэхъуэкIами дыщыгуфIыкIын хуейуэ пIэрэ жыдоIэ». АдэкIэ, къехьэкI-нехьэкI хэмылъу, зэрыщыта дыдэм хуэдэу, тхыдэм и пэжыр роман-арабескэм къыхэщащ: «Сытыр я лажьэт щэщI гъэхэм зэтраукIа ди щIалэ къомым – Нало Жансэхъу, Борыкъуей ТIутIэ, Къуэжей Сосрыкъуэ, Махъсидэ Залымхъан…».
Зэрынэрылъагъущи, «МэзылIымрэ мацIэмрэ» роман-арабескэм и кIуэцIкIэ Бещтокъуэ Хь. ди къэралым и тхыдэ напэкIуэцIхэр щызэфIигъэувэжащ, абы мыхъумыщIагъэу къыщекIуэкIа, лейуэ щызэрахьа псори сэтей къищIащ – Iэщ зехуэным, колхоз, совхозхэм я къекIуэкIыкIам и деж къыщыщIэдзарэ щэнхабзэм, гъуазджэм, щIэныгъэм я зыужьыкIам и деж щиухыжу.
«МэзылIымрэ мацIэмрэ» роман-арабескэм образ системэ щхьэхуэ щызэфIэгъэуващ. Нэхъыбэу абы къыхэщыр лъэпкъ интеллигенцэрщ – щIэныгъэлIхэрщ (Шухьиб Муштаидович), усакIуэхэрщ (Пэдис Ержыб), журналистхэрщ (Хьэтиб, Нэзирэт, ХьэкIуэкIунэ, Сэтэней), художникхэрщ (Дыжьыныгъуэ Хьисэ), музыкантхэрщ (Лэгъунэпыт Нуслъин), музейм и лэжьакIуэхэрщ (Бэрзэдж ЛутI). Ауэ образхэм я къежьапIэмрэ я зыужьыкIэмрэ IупщIу къэгъэлъэгъуауэ, я хьэлщэным, шыфэлIыфэм усакIуэм гулъытэ щхьэхуэ хуищIу щыткъым. Нэхъ нэIурыту тхыгъэм къыхэщыр, абы щыпхрыша гупсысэ нэ- 13 ЖьантIэ
хъыщхьэхэр Бещтокъуэм зи бзэкIэ къиIуатэр усакIуэ Пэдис Ержыбрэ «журналисткэ дахэшхуэ» Нэзирэтрэщ. Абы и щхьэусыгъуэри гурыIуэгъуэщ – усакIуэм нэхъыбэу зытригъащIэр образ къэгъэщIыныр аракъым (псалъэм папщIэ, абы и теплъэ е хьэл-щэн кIыхьу къритхэкIыу), атIэ тхыгъэм пкърилъхьэну зыхуей гупсысэхэр, куэд щIауэ зыгъэпIейтей Iуэхугъуэхэр утыку къихьэнырщ, дерс къыхахын папщIэ, тхыдэ къэхъугъэхэр зэрыщыта дыдэм хуэдэу къигъэлъэгъуэжынырщ. Мыбдежым шэч зыхэмылъыжщ роман-арабескэм усакIуэу къыхэщ Пэдис Ержыбыр езы Бещтокъуэ Хьэбас зэрипрототипыр.
УсакIуэр зыгъэпIейтей Iуэхугъуэхэм ящыщщ зэманыр кIуэхукIэ цIыхупсэр нэхъ чэнж зэрыхъур. Ар Нэзирэт и бзэкIэ тхыгъэм къыщиIуэтащ: «Псом нэхърэ нэхъыщхьэу сэ мы дунейм щыслъытэр псэм и хуабэкIэ узэрыщIэнырщ, – жи Нэзирэт. – Сэ уи псэращ фIыуэ слъагъур, уи Iэпщэхэракъым. Дужэгъуащ тхьэ, щIалэжьхэм я къежьэкIэ къудейр. Хэт нитIым хуейщ – къуэлэнщи, хэт – нэбжьыцхэм, хэти – тхьэкIумакIэм. Уи псэм зы IэфI гуэр хэлърэ абы гу къылъитауэ зыкъозыгъащIэ урихьэлIэркъым. Апхуэдэурэ екIуэкIмэ – псэ жыхуаIэр кърамыдзэжыххэу дыкъызэхэнэнкIи мэхъу».
«МэзылIымрэ мацIэмрэ» роман-арабескэм мифымрэ фантастикэмрэ я кIапэлъапэ гуэрхэри къыхощ, зэрытха жанрым Iэзэу ирагъэзагъэу. ИщхьэкIэ къызэрыщыхэдгъэщащи, арабескэм къэмыхъун, щыIэнкIэ Iэмал зимыIэ гуэрхэри хэухуэна хабзэщ. Апхуэдэу Бещтокъуэм и роман-арабескэм зы Iыхьэу хэуващ Шухьиб Муштаидович (щIэныгъэлIыр, философыр) мэзылIым къригъэлъхуауэ жыхуаIэм теухуа хъыбарыр.
Тхыгъэр зэрытха бзэми щхьэхуэу гу лъытапхъэщ. Арабескэ жанрым зэрыщыхабзэу, «МэзылIымрэ мацIэмрэ» гушыIэмрэ ауанымрэ йобэкI. Тхыгъэм и Iыхьэ зэхуэмыдэхэм къыхэтха щапхъэ зытIущкIэ къэдгъэлъэгъуэнщ: 14
Сытыр ягъэ кIырэ
ЗыщIэвгъакъуэмэ усэ зытхухкIэ
Щэрэ пщэцу кIыхэм.
Пырхъ макъым бгъэцыр докIэзыз.
И бгыр, лотосым хуэдэу, занщIабзэу зэфIэтIысхьэнущи, и тхыкъупщхьэ къеузымрэ и ныбэ къежьамрэ къыхуадэркъым. Апхуэдиз щIакхъуэмрэ жьэрыкуеймрэ лъэужьыншэ пхуэщIынт… Нэхъ къехъулIэр аращи, зэхеублэ адыгэ медитацэр: и Iэ сэмэгумкIэ и ныбащхьэр иIыгъыу, и Iэгу ижьыр образ хъарзынэхэр къызригъэджэлыкI и щхьэбгъум кIэщIигъэкъуауэ кIыхьлIыхьрэ хьэлъэу мэгупсысэ…
Роман-арабескэм и бзэр нэхъ зыгъэшэрыуэхэм ящыщу адыгэ
псалъэжь зыбжанэм ущрохьэлIэ: «Напэ зимыIэм дзажэпкъ иIэщ», «БампIэ зиIэ псалъалэщи, фашхэ зиIэ тIахъуалэщ». ЖьантIэ
Эстетикэ лъагэм и щапхъэу, художественнэ Iэзагъ хэлъу пейзажыр къыщыгъэлъэгъуа щIыпIэхэми тхыгъэм ущрохьэлIэ. Языныкъуэхэм деж дунейм и щытыкIэр гузэвэгъуэ гуэрым и пэIу щIыкIэу къетхэкIащ: «Жьыбгъэм щIегъэхуабжьэ. Пабжьэр зэщIохъае. Жьыбгъэм жыг тхьэмпэхэр, цIыху нэкIум хуэдэу, кърехулэкI. Кхъэм и плIанэпэм Iуву щызэхэт кIарц лъагэхэм я щхьэкIэм вынд, къуаргъ пIейтеяхэр щохьэргъэшыргъэ, яхуемыгъэх гуауэмрэ, къэгъунэгъуа пэтми, зыхуэмыхьэзыр гузэвэгъуэмрэ къыщригъэуд хуэдэ». Мыпхуэдэ Iыхьэ зыбжанэ тхыгъэм хэтщ. Апхуэдэщ хьитI щызэрышх щIыпIэу усакIуэм психологизм куу хэлъу, гущIыхьэу къритхэкIри.
Мотивхэм, псалъэхэм я «джэгукIэм», дыхьэшхэным, дыхьэгъым нэмыщI арабескэм жанрхэмрэ стилхэмрэ щызэхэшыхьащ. Апхуэдэ зэхэлъыкIэр зищIыс дыдэр Н. Гоголь езым и IэдакъэщIэкI арабескэр М. Максимович щыхуригъэхьым абы щIыгъуу иутIыпща письмом гъэщIэгъуэну къыщиIуэтауэ щытащ: «Посылаю тебе сумбур, смесь всего, кашу, в которой есть ли масло, суди сам».
Бещтокъуэ Хь. и «МэзылIымрэ мацIэмрэ» роман-арабескэми Гоголым къигъэлъэгъуа псори хыболъагъуэ. Тхыгъэм и языныкъуэ
Iыхьэхэр стиль лъагэкIэ, художественнэ Iэзагъ ин къызыхэщ хъэтIкIэ тхащ, адрейхэр къызэрыгуэкI псэлъэкIэм («разговорный стиль» жыхуаIэм) тету гъэпсащ, уеблэмэ зэзэмызэ жаргон лексикэ къыщыхэхуэ щыIэщ. Жанр и лъэныкъуэкIэ уеплъмэ, мыбы усыгъэри, прозэри, драматургием и кIапэлъапэ гуэрхэри щызэхэтщ. КIэщIу жыпIэмэ, къэдгъэлъэгъуа псори зэрыщыхьэтщи, Бещтокъуэ Хьэбас и «МэзылIымрэ мацIэмрэ» тхыгъэр сыт хуэдэ пщалъэкIи ар зэрытха роман-арабескэ жанрым йозагъэ.
Зызыхъуэжу, зызыужьу дунейм тетыр псэ зыIутхэм я закъуэкъым. Езы дунейр, щIыуэпсыр сыт хуэдэ зэмани зызыхъуэж-зызыужь щытыкIэм итщ, къэувыIэнкIи Iэмал иIэкъым, сыту жыпIэмэ зэщIэувыIыкIыныр – лIэныгъэм и япэ нэщэнэщ. Апхуэдэщ литературэри – усакIуэ, тхакIуэ зэчиифIэхэм я фIыгъэкIэ ар зыужьыныгъэм и гъуэгу гугъум, ауэ лъэпкъыр нэхугъэм хуэзышэ гъуэгуанэ дахэм тетщ. Псом хуэмыдэжу ар нэрылъагъу мэхъу ищхьэкIэ зи гугъу щытщIа тхыгъэхэм хуэдэ дунейм къытехьэхукIэ. Бещтокъуэм и IэдакъэщIэкI къэскIэ литературэм и кIуэкIэр нэхъ хуабжь икIи екIу зыщI лъэбакъуэщIэщ. ДяпэкIи усакIуэмрэ лъэпкъ литературэмрэ зэдачыну лъэбакъуэр зыхуэдэр куэду тфIэгъэщIэгъуэнщ…
Бещтокъуэ Хьэбас КъБР-м и цIыхубэ усакIуэщ, КъэбэрдейБалъкъэрым литературэмрэ гъуазджэмкIэ щагъэува Къэрал саугъэтым и лауреатщ, творческэ гъуэгуанэ ин къызэпичащ, тхылъ пщIы бжыгъэхэмкIэ адыгэ литературэм и зыужьыныгъэм хэуващ, нэхъыщхьэращи, ар ноби лъэпкъым хуолажьэ. Дохъуэхъу и гуащIэр мыкIуэщIу, и гукъыдэжымрэ узыншагъэмрэ хэмыщIу куэдрэ иджыри ди япэ итыну! Людмилэ,
филологие щIэныгъэхэмкIэ кандидат 15 Усэхэр Хьэбас 16
ЖьантIэ Си адэм ядэм и адэж
ЛIы ябгэр куэдрэ къызоджэж:
«Угубзыгъащэ? УщыкIа?
Уи къуэпсхэр пщэжу – уисыкIа?
ЗыкъыпфIэщIыжрэ? Уеджэща?
Уадэмыхъужрэ? Уезэша?»
Си адэм ядэм и адэж
ЛIы пагэр ткIийуэ къызоджэж:
«Ядэхъу, ядэжэ, дэни нэс,
ИтIани, умыгъэгъу уи къуэпс.
Уи къуэпсыр зэ пыбупщIыжам,
Уэ къыпщIэжынур къыпщIэжащ.
ЗэпщIэжыфынур зэпщIэжащ,
УщIэпсэунур щIэптIэжащ».
И нэ бзаджитIыр пщтыру къоплъ,
Сэ тIэкIу дзыхьмыщIу къысхукъуоплъ.
И къамэр фIыцIэщ, и дзэр хужьщ,
И пыIэр къуацэщ, и нэр плъыжьщ. НАНЭ И Си анэшхуэм и фэеплъ зы жьэгу
Куэдрэ, куэдрэ къыщIохьэж си нэгу,
Жьэгум дэпхэр къыщызэроIэт,
Жьэгум дэлъмэ, къару пщтыр щакуэдщ.
ЗэщIопщIыпщIэ, пIэнкIыу къотхъутхъукI.
Зым адрейм и щхьэфэр тресыкI. ЖьантIэ
Дэп ундэрэбжьахэр щоункIыфIыкI,
Къэжанахэр къыхегъэтIылъыкI.
КъыхегъэтIылъыкIри, гъущI иIыгъ,
Зи жьэр къэпщтырамкIэ, егъэщхъыщхъ.
ЗеIэтыжыр, къещтэри къубгъан,
Псы хеутхэ мафIэ зэхэтхъуам.
Жьэгум яжьэр къыщоубэлэц,
КIуэну йоIэ уэнжакъыпэм нэс.
Нанэ къабзэлъабзэт, дыщэ щIыIут.
ЗетхьэщIыжри, сэ къызет IэшрыI. * * *
ФIыуэ тлъагъу мы ди хэкуми,
Лъэпкъыу Iэджэ исащ.
Я нэгу щIэлъыр кIуэщ лъэгуми,
Хэкур дэ къытлъысащ.
Илъэс минхэр дэкIынщи,
НэгъуэщI лъэпкъи исынщ.
Ящыщ гуэрхэр тIысынщи,
Дэ къыдэгупсысынщ.
Мо къыр лъапэм кIэщIыхьэу,
ТеуIуэн къахэкIынщ.
ТеуIуам зригъэплъыхьу
Ди бзэр къыщIэIукIынщ.!..
СыIурихыу сызэрымыжей!
СыIурихмэ, си псэм зегъэпсэхур:
ЩIокI си нэгу ди къуршхэм ета сэхур,
Ди къуршыпсхэм я мэрэмэжьейр.
СыIурихыу сызэрымыжей!
СыIурихмэ, пщIыхьу сэ солъагъур – 17 18
ЖьантIэ
ТесшэщIауэ Къызбрун дэж лъагъуэм,
КъэфапIэжьым сызэрыдэжейр.
СыIурихыу сызэрымыжей!
СыIурихмэ, нэгум къыщIоувэ:
Iэнкуныгъэр сэ схущIэмыуфэу,
Соплъ си пщащэ – псэкIэ сызыхуейм.
СыIурихыу сызэрымыжей!
Си гупсысэр зэбгрокI щыхьыбжьэу.
СыIурихмэ – зызэIуех пщIыхьыбжэм – Хэкур гущхьэм IэфIу къыдожейр. * * *
Уи къуршхэр нурым щIожеикIыр.
Уипс нэхухэр жэщым хобэукI,
Си псэр уи гъуджэщи, а гъуджэм
Уи мывэ псори къолыдыкI.
БлэкIа лъэхъэнэр мэзым хэлъщи –
Къоплъэжри, жэщыр мэпIейтей.
Жыг лъабжьэ къэс щхьэ къупщхьэ щIэлъщи,
Я щхьэкIэр бампIэм къегъэхъей. * * *
Уи шыбэр тафэм тебгъэхьамэ,
КъиIукIт мо уафэм шы лъэ макъ.
Бий анэ бгъафэм къыпфIепхъуамэ,
КъыщыIут бий щIыфэм щыблэ макъ.
Биишэ куэду къыптехуами,
Быдзышэ хамэм лъогъэсыф.
Уи щхьэцыр хужьу къетхъухами,
Зы дыгъэ махуэ къэс уопIыф. * * *
Гъуни щIэи иIэкъым дунейм,
Гъунэ ямыгъуэтым ухуемыIэ.
2 Заказ №1139 ЖьантIэ
Хуиту упсэунум сыт уимыIэр?
Уи псэр тыншу бакъуэ уи пщэдейм.
Гъуни щIэи иIэкъым дунейм.
Ауэ, сщIэуи гъунэ зэримыIэр,
Гъунэ псалъэм къикIым сыщIыхуеIэр
Гъунэ сыхуэныкъуэу аркъудей?
Си гупсысэр хуиту нэмысауэ
И зы кIапэ мы дунейм сIэщIэкI
Хъужмэ, жысIэу си гур къызозауэ:
И гугъэж щымыIэу езым фIэкI!?
Гъуни щIэи иIэкъым дунейм:
Гъуэтыгъуейкъым сэ си Iэпкълъэпкъ гъунэр.
Ауэ си псэ гъунэр къэплъагъуну
Упэмыплъэ, уимыIэм зэман лей!
Псэм тыншыпIэ щиIэкъым дунейм! * * *
Налшык парк, ди щIалэгъуэм и хадэ,
Ноби, мисыр, щIыдош уи хьэуар.
Уи акъужьыр тIэкIу сяпэ къилъадэу
Къепщытэжыр уи деж щыдгъэхъар.
Къепщытэж дыгъэ бзийм я жэрагъыр,
И пшэрагъыр щхъуантIагъэ бэгъуам,
Ди щIалэгухэм хъуэпсапIэу зэрахъэу,
Зи сурэт уэгу жэбзам щытлъэгъуар.
А хъуэпсапIэм къабзагъэу хэлъарщ дэ
Къедгъэблыжурэ дызыгъэпсэур.
Уи акъужьыр гъэгъахэм холъадэ,
Налшык парк, псэ анэш, ди жьыпэу. СИ Си нэхунэ, си гукъуэпс, си лъагъуэ,
СыкъэкIуащ аргуэру сэ уи дей,
Ауэ фIыуэ слъагъур птезмылъагъуэ,
ЩIэспщытыкIми сакъыу уи сэтейр. 19 20
ЖьантIэ
Мис – иджыри жыгхэр уэ уи жьауэщ,
ПщIащэм Iущэщэныр ямыух,
Ауэ фIыуэ слъагъур къыспежьауэ
Ахэм сэ къызжаIэу зэхэзмых.
Дэнэ, сигу сымаджэ, уздэпIащIэр?
Ба хуэпщIыну хэт зызыхуэпшийр?
Гъатхэ кIуауэ, пIэщIэкIащ уи пщащэр,
Арщ ерыщу сэ ущIэзущийр.
Си нэхунэ, си гукъуэпс, си лъагъуэ,
СыкъэкIуат аргуэру сэ уи дей,
Ауэ фIыуэ слъагъур щIэзмылъагъуэ
Ди дэлэлу щытыгъа жыгейм. МАМЭ
Зэм сыпIэщIех толъкъуну гъащIэм,
Лъыхъуэным уи нэр ирегъэш.
Зэш кIыхьыр пхуэмыхьыжу къасщIэм,
Уи лъэIукIэ сэ къызогъэзэж.
ПлъэкIамэ, уи гур, щIакхъуэ Iыхьэу,
КъысIэщIэплъхьэну сыкъосыж.
Сэ си гур сфIокIэзыз гущIыхьэу,
Уи нурыр и пIэм имытыж.
ИтIани, фIыкIэ сыпхуэгугъэу,
Гупсысэ ябгэр согъэпщкIуж.
СыщегупсыскIэ уи цIыхугъэм,
Сигу хьэкIэкхъуэкIэм зеукIыж. * * *
Кавказ! Къаз хужьхэр бгыхэм къащхьэщохьэ,
Псыкъелъэм хофри, уафэм йобзеиж.
Къеджэлэха толъкъунхэр зэрызохьэ,
ТкIуэпс къахэпэжыкIахэм заукIыж.
Кавказ! Уи гъуэзым из уи дыгъэ бзийхэм
Си къупщхьэр къызэпхыпсу сагъэнэху. ЖьантIэ
Кавказ бгъэгуху! Уи джабэм, уи къабзийхэм
Я хуабэрщ си псэр зыпIыр сыбэуэху! * * *
Уэсыр щабэу мэбауэ.
Псэм къыхосэ, мэтIыс.
Дыгъэ бзий къэтIэпIауэ,
Хьэуа къабзэм щосыс.
Си Iэпкълъэпкъхэр къудамэу
Хэхъуэу зэм къысфIощIыж.
Си мурадхэм я дамэм
КъэзгъэщIар къатIэщIыж.
Уэсыр щабэу мэбауэ.
Дыгъэ бзийхэр зэпоч.
НитIри сэ зэтеспIауэ
Дуней гуэрхэр нэгу щIокI.
Дыгъэ бзий зэгуэлъэлъхэр
ЗэIуещэжыр сэтейм.
Хъуапсэ джылъу псэм хэлъыр
Хеухуанэ пщэдейм. * * *
Бахъсэн аузыр мазэм и Iу бахъэм
Хэджэрэзащи, мэпIейтей Бахъсэн.
Къызбруныжь пшэ джанэ зыщетIагъэ, –
И гугъэу дыгъэр зригъэхъуэпсэн.
Апхуэдэ джанэ дыгъэм зрипэсрэ?
Джылъ мыдарийуэ зригъэIусэн:
Нэхущ къэсыху зы джанэ плъыжь егъэсри,
ПцIанабзэу зыкъыхедзэ ди Бахъсэн! « »
– ФIыуэ услъагъуркъым! – бгъэчыр бгъэузри,
Псалъэхэр гущхьэм уэсу тесащ. 21 22
ЖьантIэ
– ФIыуэ услъагъуркъым! – си лъым икъузри,
Щымытыжыфу, си гур тIысащ.
– ФIыуэ услъагъуркъым! – напIэ Iэтахэм
Ахэр, уэ топу, къытещэщащ.
– ФIыуэ услъагъуркъым, – жоIэ си дахэм, –
Хьэлъэу си Iупэм къаIущэщащ.
– ФIыуэ услъагъуркъым! – уэ ущIыхьэжри,
Бжэр уи хъумакIуэу къэбгъэбыдащ.
Сэ сыкIуэжынут, си лъэм сахьыжми,
Си гур бжэ дзакIэм дебгъэпIытIащ. * * *
Сэ зэрысщIэжрэ гурыгъуу зыщ сиIар –
Уэ зы телъыджэ гуэр зэрыпхуэзмыщIэр.
УзэрысцIыхурэ мы си гум зыщ къеIар –
Уэ уи псэм и сурэт зэрысхуэмыщIыр.
СIыгъащ уи блыпкъыр, уигу ешар сIыгъащ,
ИтIани, уи псэр къыщысхуэмыгъуэтым,
ХьэмбыIуу тIысри, си гур бгъэм щыгъащ,
Сэ сыпщIэхъуэпсти уэ узэрыщыту. * * *
Бзэр тIэщIэкIмэ, дылъэпкъкъым.
Акъыл ин ухуэмей,
КъыбгурыIуэу а тIэкIур
Утетыну дунейм.
Бзэм и макъхэм ди тхыдэр,
Ди лъыр, ди псэр хэпщащ.
Бзэр тхъумэну зымыдэр
Ди биям къагъэщIащ.
Бзэр тIэщIэкIмэ, досыкIыр,
ТIэщIэкIами дрикъунт.
КIуа лIэщIыгъуэм лъыкIпсыкIым
Хипщэжар сыт хъужын. « » лирикэу гъэпса роман-дневникым щыщ пычыгъуэхэр
ЖьантIэ
Бзэр тIэщIэкIмэ, докIуэдыр,
Лъы зыщIэтыр фысакъ.
Псы зыщIэтыр текIуэту,
ВгъэIу бзэ хуабэм и макъ. 22
Мухьэжырхэм я гъуэгуанэ,
Мухьэжырхэм я тенджыз,
ЩIэблэ куэдым ди гукъанэ,
Ди губампIэ, ди гууз.
Мухьэжырхэм гу кIыргъ макъыр
Хамэ гъуэгухэм ныщагъэIу.
Пшахъуэр магъыр, уэгур магъыр,
Къуршхэр жэщкIэрэ мэщэIу. 10.03.2007. 30
Си джанэр щысхри сытIысащ,
Акъужьыр хуиту къепщэт,
Ди гъащIэм тIэкIу сегупсысащ,
Гупсысэм сритепщэу.
Тепщэгъуэ гуэри симыIа,
Мылъкушхуи сылъыхъуакъым.
МазэщIэм сигу къысфIиуIам СемыIэзащIэу хъуакъым. 25.07.2007. 33
УкъэмыкIуэ ныжэбэ, Булгаков*,
Уи Емынэм зегъэгъэпсэху.
Ар къызыхуэпхьыжыни къэнакъым,
Хэмытыж кIэнтхъ къэнар зауэ Iуэху.
УкъэмыкIуэ Балъкъ Iуфэ Якоби,
НыIуахуа шагъдий жэрхэр мэщэIу,
* Зи унафэкIэ емынэр Къэбэрдейм къыхезыгъэхьауэ щыта генералщ (1810 гъ.) 23 24
ЖьантIэ
Я щэIу макъыр къэIусу ди нобэм,
Теса лIыфIхэм къалъос ди тхьэлъэIу.

Бзур мэфий, къуаргъыр магъ,
Зы губжь гуэр зэщIагъэст.
Мы жыгышхуэм и щIагъ
Дрикъуху дыщIэгъэс.
Мы дунейр нэхъ къагъэплъ,
Мэхъу шынагъуэр нэхъ куэд.
ТIэкIу мо уафэм дегъэплъ,
ТIыс, уи узыр укIуэд.
Мы жыг щхъуантIэм и щIагъ
Дрикъуху дыщIэгъэс.
Мы дунейр зи дахагъ
МащIэ-мащIэу ягъэс. 19.08.2007. 39
Псэр игъэбауэрэ бауэу езыри,
Хадэм къолъадэ акъужь.
УемыпIэщIэкIыурэ зыгъэхьэзыри,
Уи гур абы дэгъэущ.
КъыщигъэзэжкIэ зызэIупхынщи,
ГъащIэр щIэщыгъуэу плъытэнщ,
Е – уи гурыгъухэм бэджыхъкIэ уапхынщи,
Бэджхэри къыптегуплIэнщ. 20.08.2007. 54
Тамбукъан гуэлым деж щыпаупщIри,
Бзыхьэхуэ бгъузэ къытлъысыжащ.
ПлъэкIмэ ныкъуакъуэ, пфIэфIмэ щIэупщIэ –
Дыкъызэщагуэри дакъузыжащ.
Зэныкъуэкъу куэдым гъащIэ къилэжьмэ,
Адыгэ Хэкум нэхърэ нэхъ нэху ЖьантIэ
Зы щыхьэрышхуи, зы къэралыжьи
ЩIым щыбгъуэтынкъым, сигу.
Зыгъэпсэху. 2007. 58
Псэ хъарзынэ зетхьэу
Псоми къытфIощIыж.
Зыр фыгъуэным хетхъэ,
Зым зыкъыфIощIыж.
Далъэркъым акъужьыр,
Тхьэмпэхэр мысэхъу.
Псори Дунеижьым
Iэзэу зэхуегъэхъу. 02.10.2007. 61
НакIуэ, бжьыхьэ хадэм
Дахэу дыхэгъэт.
Акъужь къыхэлъадэм
Жэуап гуэр едгъэт.
Дыхэмылъэдэфми,
ФIыуэ зыдгъэплъыхь.
НакIуэ – ди хадэфIым
ТхуегъэтIыгъуэ пщIыхь. 10.10.2007. 63
Е уэс? Е жэп? Мо хужьыр, щIыIэр?
Тхьэм ещIэ – пIалъэр къэсагъэнщ.
ЩIалэгъуэр… Дэнэ ар здэщыIэр?
Гум и пщтырагъым хисхьагъэнщ.
Е уэс? Е жэп? Мо хужьыр, щIыIэр?
Къыпхуэзэшауэ къехагъэнщ.
Псэхугъуэр… Дэнэ ар здэщыIэр?
УпIейтеиIуэу бгъэщтагъэнщ. 11.2007. 25 26
ЖьантIэ 67
Данэху-данапIэм щапIри
ЩIы фIыцIэм йокIуэлIэж.
Мыгъуагъэри хьэзабри
Абы егъэзэгъэж.
«Жыг дахэу» уэгум щыIэм
КъытIумыхуэн япытщ.
Ди щIыгум щагъэгуIэм
Я бжыгъэри мылъытщ. 22.12.2007. 95
Дыгъуасэ сегуэуауэ къыщIэкIынщ,
Къызоныкъуэкъур си гур…
Сэ нобэ дэнэ уэ укъисхыжын,
ЩIэсщыкIми мы щIыгур.
МэкIуэщIыр уи сэфэтыр, мэбзэхыж,
Си псэм ныпыткIукI защIэу.
ПхузэфIэкIынумэ, уэ сыкъэгъуэтыж,
Сэр папщIэкъым, псапащIэу. 10.07.2008. 97
ЗыгъэпщкIу, зызэгуэпIэж, зыщIэтIэ,
Укъащтэжыху зумыгъэхъей.
Уэ нобэ блэжьым къару щIэптыр
Зыхуэгъэзар – пщэдейрщ.
ЗыгъэпщкIу, блэгъэкI, блегъэх, гъэпсалъэ,
БгъэлъапIэ дыдэр гум щыкъуз.
Гур щыпщIыфакIэ гупсысалъэ,
Уэр щхьэкIэ къавыр – щхьэгъэузщ. 16.07.2008. 111
Сыкъэтэджмэ – услъагъунущ,
Сыгъуэлъыжмэ – узипщIыхьщ.
Уэрыншамэ – псэр сфIэгъунущ,
Уэрыншамэ – гур Iыхьшыхьщ. ЖьантIэ
Илъэс Iэджи уэ ущыIэу
СымыщIэххэу есхьэкIащ.
Жьы сыхъуауэ дуней щIыIэм
Дыгъэу укъыщыкъуэкIащ.

Адыгэ псалъэм и бэуэкIэ,
Адыгэ псалъэм и щыIэкIэ,
Дэ гуныкъуэгъуэу диIэр уэркIэ
МыIуэтэгъуафIэ, тхыбзэ пщIэкIэ.
Ди тхыдэр ябзри ядыжауэ
Дыкъарууншэу дызэхэсщ.
ПхуэдмыщIэфар – умыщI уи жагъуэ,
ТхузэфIэкIар – уи дыгъэ нэпсщ. 10.11.2008. 142
Мыкуэд хуэныкъуэр пщIахэм,
Ухуеймэ зыфыщIыж…
ЦIыхубэр зыфыщIахэм
Фэеплъ хуагъэувыж.
Фэеплъи кхъащхьэдэси
Дылъыхъуэу дымыпсэу.
Бзаджагъэр жьантIэдэсщи,
Етхьэлэ дуней псор. 14.11.2008. 146
Лъагъуныгъэ делэм
ГуащIэу урехьэжьэ,
Жьым утрегъэтIысхьэ,
Псым урегъэпыдж.
Лъагъуныгъэ делэм
ПхуещI насыпыр хьэщIэ.
Къохъур мис а хьэщIэм
Уи гум щыкIэрич. 18.11.2008. 27 28
ЖьантIэ 170
Хугу зыщып тхьэрыкъуэхэр
Зэрызекъуэу щысщ.
Къыдэнахэм щIыкъуэхэм
Нобэ сыт я Iус?
Хугу ящып тхьэрыкъуэхэм,
Я насыпым щыщ…
Хъуапсэм, ныкъуэдыкъуэхэм
Тхьэм гущIэгъу къахуищI. 31.12.2008. 174
Жыгхэр. Нэхур. Мазэр.
Акъужь къэушыжыр.
Уи псэр къэзыгъазэ
Лъагъуныгъэ жыжьэр.
Лъагъуныгъэ жыжьэу
Фэбжь псэм хэхъухьар.
Уи акъыл къэгубжьу
Куэдрэ хэкъуэуар. 02.01.2009. 212
Жыг дахэшхуэ, жыг хьэлэл, жыг щхъуантIэ,
ЕупIэхи – псэм зегъэгъэпсэху.
ЦIыхур зыхуей псом лъэIэсу хъуатэм,
ЩымыIэнт гум къешыкъылIэ Iуэху.
Iуэхуи-дэлъи зэкIэ къэдгъэгъани,
УэгумкIэ дыгъаплъэ, пшэм дегъэплъ,
Щыгум ибзэхэжрэ ди гукъанэр,
ЩIыгум щыжэбзэжу ди гухэлъ. 04.08.2009. 213
Бжьыхьэ хадэ, бжьыхьэ пщIащэ,
Бжьыхьэм и акъужь,
Ди бэуэгъуэр зэпыщIащи,
Сэри фэ сыфщыщщ. ЖьантIэ
Сыкъивмыдзэми, емыкIукъым,
Сэ куэд зэIысщIащ.
Фэ мы щIыгум гъуэгуу щыфкIур
Дыгъэм кIэрыщIащ. 10.2009. 231
Сыщытхэ стIолым фемыIусэ,
НэгъуэщIкIэ сывэмыныкъуэкъу.
Зэхэвмыгъэзэрыхь си усэ,
Къызэвмыгъаджэ къулыкъущIэкъу.
Къысщыхьэм – щIагъуэкъым спихынур,
Абыхэм Iуэхур нэвмыгъэс.
СыпсэухункIэ сигу къисхынур
ТхылъымпIэм къабзэу къылъывгъэс. 28.11.2009. 275
Ди лъэпкъ тхьэмыщкIэ, укъэмыушурэ,
Уи пшынэ макъыр ужьыхыжащ.
ЩхьэщытхъужынкIэ, хъуэхъукIэ уемышурэ,
ПщIыхьхэм уи тхыдэр хэпшэхъуэжащ.
Щызэрызекъуэхэм мы дуней гугъум
УадекIуэкIыныр мыкъалэн тынш.
Ар къыдгурыIуэми, фIым дыщыгугъыу,
Уэ дыпхуэхъуапсэурэ дыкъыпхуоуш. 08.02.2011. 29 ЖьантIэ
УсакIуэ Тхьэзэплъ Хьэсэн къызэралъхурэ илъэс 80 ирокъу 30
Тхьэзэплъ Хьэсэн Мысэд и къуэр Аруан районым хыхьэ Дохъушыкъуей (Старэ Шэрэдж) къуажэм 1943 гъэм майм и 5-м къыщалъхуащ. Курыт еджапIэр къиуха нэужь, шофёру лэжьащ. Дзэм илъэсищкIэ къулыкъу щищIащ. 1972 гъэм Къэбэрдей-Балъкъэр къэрал университетым мэкъумэш хозяйствэмкIэ и факультетыр, 1974 гъэм Москва Горький Максим и цIэр зэрихьэу дэт Литературэ институтыр къиухащ. Дзэ къулыкъум, еджапIэ нэужьхэм ар щылэжьащ партым и Аруан райкомитетым.
КъБР-м и ТхакIуэхэм я союзым и жэрдэмкIэ, 1976 гъэм ар художественнэ литературэр пропагандэ щIынымкIэ бюром и унафэщIу ягъэуващ. Хьэсэн хэтащ литературэр хэIущIыIу щIынымкIэ Союзпсо бюром и Советым, СССР-м и ТхакIуэхэм я союзым деж поэзиемкIэ щыIэ Советым. УФ-м и ТхакIуэхэм я зэгухьэныгъэм и секретаруи лэжьащ.
1991–1992 гъэхэм «Аско-Евразия» страховой IуэхущIапIэм и правленэм и унафэщIу, абы иужькIэ илъэс зыбжанэкIэ КъэбэрдейБалъкъэрым и ТхакIуэхэм я союзым и правленэм и тхьэмадэу щытащ. 1998 – 2000 гъэхэм «Налшык и вакъэ фабрикэ» IуэхущIапIэм и унафэщIу лэжьащ. 2000 гъэм щыщIэдзауэ 2018 гъэм дунейм ехыжыху Тхьэзэплъыр «Литературная Кабардино-Балкария» журналым и редактор нэхъыщхьэщ. ЖьантIэ
Тхьэзэплъ Хьэсэн ЩIэныгъэхэмкIэ Дунейпсо Адыгэ Академием и академикыу, -м и щIэныгъэлI-секретарь нэхъыщхьэу щытащ, УФ-м и ТхакIуэхэмрэ и Журналистхэмрэ я союзхэм, УФ-м и ТхакIуэхэм я зэгухьэныгъэм и приёмнэ коллегием хэтащ. Хьэсэн и тхыгъэхэр адыгэбзэкIи урысыбзэкIи дунейм къытехьащ. 1976 гъэм къыщыщIэдзауэ ахэр ди республикэм и мызакъуэу нэгъуэщI щIыналъэхэм къыщыдэкI газетхэмрэ журналхэмрэ къытехуащ, тхылъ щхьэхуэу Москваи Налшыки къыщыдэкIащ. Тхьэзэплъым и усэхэмрэ поэмэхэмрэ щызэхуэхьэса тхылъу 30-м нэблагъэ дунейм къытехьащ. Апхуэдэхэщ, псалъэм папщIэ, «Ещанэ сменэ» (1971), «ЦIыхубз хужь» (1976), «КъежьапIэхэр» (1979), «Псыпэ» (1980), «УэрэдыщIэ» (1983), «ЩIыгу гъащIэ» (1983), «Лъагъуныгъэ пшыналъэхэр» (1993),
«Вагъуэбэ чырэ» (1997), «Тхыгъэ къыхэхахэр» (2003), «Лунный дождь» (1983), «Колесо жизни» (2001), «Зёрна из сада» (2006), «Алмазная башня» (2009), «Путь караванщика» (2017) тхылъхэр. Абы и тхыгъэхэр теухуащ Хэкум, гъащIэм, лъагъуныгъэм, лъэпкъ зэныбжьэгъугъэм, цIыхухэм я зэхущытыкIэм, нэгъуэщIхэми. Республикэм и композиторхэми ядэлэжьащ Хьэсэн – и усэхэм макъамэхэр хуатхащ, уэрэджыIакIуэ цIэрыIуэхэм ахэр ягъэзащIэ. Ди литературэмрэ щэнхабзэмрэ хуищIа хэлъхьэныгъэфIхэр
къалъытэри, Тхьэзэплъым къыфIащащ «Урысей Федерацэм щэнхабзэмкIэ щIыхь зиIэ и лэжьакIуэ» цIэ лъапIэр. «Лермонтов Михаил и цIэр зезыхьэ дунейпсо дыщэ медалыр», «Урысейм и литературэ саугъэт иныр», щытхъу, щIыхь тхылъхэр къыхуагъэфэщащ. Тхьэзэплъ Хьэсэн усыгъэм зригъэужьащ езым пхишыжа и гъуэгум тету, IэмалыщIэхэр къигъэсэбэпурэ. КъуэкIыпIэм и усакIуэхэм я щапхъэр и гъуазэу, рубаи жыпхъэм ит усэу зы минрэ щитIым щIигъу и къалэмыпэм къыщIэкIащ абы. КъуэкIыпIэм и литературэм, щэнхабзэм, философием Хьэсэн фIыуэ зэрыхищIыкIым и щыхьэту, рубаихэм гупсысэ куу ящIэлъщ, илъэс мин бжыгъэкIэ цIыхухэм къадэгъуэгурыкIуэ лъэпкъ Iущыгъэхэр яхэлъщ, цIыхум и гущIагъщIэлъхэр, псэм и щытыкIэр къыщыгъэлъэгъуащ. А псом къадэкIуэуи абыхэм яхыболъагъуэ дунейм и дахагъэр, гъащIэм и IэфIыр, насып, гуапагъэ мыухыж. Залинэ 31 ЖьантIэ


Тхьэзэплъ Хьэсэн хужаIахэм щыщ пычыгъуэхэр
Дэтхэнэ зы литературэ тхыгъэми псэ хэтын хуейщ, уигъэхуабэу, уи гум, уи псэм къыдыхьэу. ТхакIуэм ар хузэфIэкIамэ, и IэдакъэщIэкIхэр яджмэ, – аращ абы и дежкIэ нэхъ насыпышхуэ дыдэр.
Тхьэзэплъ Хьэсэн и усэхэмрэ и поэмэхэмрэ гъащIэм и джэрпэджэжщ. Ахэр щыхьэт тохъуэ ар адыгэ литературэм лъэ быдэкIэ зэрыхэувам. Хьэмыщэ,
КъБР-м и цIыхубэ тхакIуэ

Тхьэзэплъ Хьэсэн и тхылъхэр адыгэбзэкIи урысыбзэкIи щIэхщIэхыурэ дунейм къытохьэ. Зы усэ тхылъкъым икIи тхылъитIкъым абы Налшыкрэ Москварэ къыщыдигъэкIар. Нобэ ар лъэпкъ литературэм и жьантIэр зыгъэбжьыфIэхэм ящыщщ. И цIыхугъэрщи. Ди къэралышхуэ якъутэжам щIыпIэ щIагъуэ иIэкъым Хьэсэн и цIыхугъэ, и ныбжьэгъу, фIыуэ къэзылъагъу тхакIуэ здэщымыIэ. Тхьэзэплъым пщIэ къыщыхуащI, и псалъэ къыщалъытэ, и жыIэ Iуэху щытращIыхь Москваи. 32
ХЬЭХ Сэфарбий,
тхакIуэ

Си ныбжьэгъу пэж Тхьэзэплъ Хьэсэн и творчествэм пщIэшхуэ щигъуэтар ар къыщалъхуа Къэбэрдей-Балъкъэр щIыналъэм и закъуэкъым. Абы гулъытэ хэха щегъуэт Урысей Федерацэм и ТхакIуэхэм я союзми. Хьэсэн и Iуэху бгъэдыхьэкIэр куэдым я дежкIэ щапхъэщ, абы и гупсысэхэмрэ и чэнджэщхэмрэ пщIэшхуэ щаIэщ и тхакIуэгъухэм я деж. Псом нэхърэ нэхъыщхьэращи, Тхьэзэплъым и тхылъхэр цIэрыIуэ дыдэщ, абы и IэдакъэщIэкIхэр цIыхубэм фIыуэ ялъэгъуащ. Анатолий,
УФ-м и ТхакIуэхэм я союзым и секретарь,
УФ-м и Къэрал саугъэтым и лауреат, МГУ-м и профессор, -м и академик


Лъэныкъуэ куэдкIэ зэчий зыбгъэдэлъ цIыху хьэлэмэтщ Тхьэзэплъ Хьэсэн. Ар илъэс 30-м щIигъуауэ соцIыхури, дапщэщи щIэщыгъуагъ ЖьантIэ
гуэр дызолъагъу. «Литературная Кабардино-Балкария» журналым и къызэгъэпэщакIуэ икIи и унафэщI щыпкъэ ди ныбжьэгъуфIым Iуэху зехьэкIэ гъэщIэгъуэни бгъэдэлъщ. Абы япэу къыхихьащ гъунэгъу щIыналъэхэм я тхакIуэхэм, усакIуэхэм я тхыгъэхэр щIыпIэ журналхэм къытедзэныр. Къэралым щыпсэу лъэпкъхэр я щэнхабзэ фIыгъуэхэмкIэ апхуэдэу зэдэгуэшэныр бэм яку дэлъ зэпыщIэныгъэхэр зыгъэбыдэщ, езыгъэфIакIуэщ. И къалэмыпэм къыпыкI усэхэм уатепсэлъыхьмэ, Кавказым къыщыхъуа, абы и къурш уардэхэмрэ псыкъелъэ уэрхэмрэ я дахагъыр зылъэгъуа икIи псэкIэ зыхэзыщIа цIыхурщ зи гурылъхэр апхуэдэ бзэ къулейкIэ къэзыIуэтэфынур. Тхьэзэплъыр апхуэдэщ. Светланэ, УФ-м и ТхакIуэхэм я союзым жэуап зыхь и секретарь


Тхьэзэплъ Хьэсэн и усыгъэм щыгъуазэ зыхуэпщIа нэужь, наIуэ мэхъу ар литературэ зэчий къулей зыбгъэдэлъ цIыхуу зэрыщытыр. Ар ящыщкъым зи гурыгъу-гурыщIэхэр занщIэу къизыкIут усакIуэхэм. Хьэсэн и дэтхэнэ псалъэми гупсысэ куу щIэлъщ, абыхэм укъыхураджэ дунейм щекIуэкI Iуэху жьгъейхэм уакIуэцIрыплъу, нэхъ Iуэхугъуэшхуэхэр зыгурыбгъэIуэным. Апхуэдэ бгъэдыхьэкIэм Тхьэзэплъым и усэхэм философие лъабжьэшхуэ ярет. КъызыхэкIа лъэпкъым и гумрэ и псэмрэ щыщIэхэр къэзыIуэтэну хущIэкъу а хэкупсэм и дежкIэ а псоми мыхьэнэшхуэ яIэщ. 33 Юрий,
усакIуэ,
УФ-м и ТхакIуэхэм я союзым и секретарь


Нарт IуэрыIуатэр зи лъэпкъ фIыгъуэ адыгэхэм илъэс мин бжыгъэ хъуауэ къадекIуэкI хабзэр и лъабжьэщ Тхьэзэплъ Хьэсэн и усыгъэм. Абы пещэ адыгэ усакIуэ щэджащэхэу ЩоджэнцIыкIу Алий, КIыщокъуэ Алим, КIуащ БетIал, Теунэ Хьэчим, ЩоджэнцIыкIу Iэдэм сымэ къагъэщIа литературэ щэнхабзэм. Ауэ щыхъукIи, Хьэсэн и творчествэм хэлъ бгъэдыхьэкIэщIэхэри нэрылъагъущ. Абы и усэхэм ящIэлъщ дунейм, гъащIэм, цIыхум ятеухуа философие гупсысэ куухэр. Алекэ,
физико-математикэ щIэныгъэхэмкIэ доктор,
РАЕН-м, -м я академик,
Абхъаз къэрал университетым и ректор
2013 ЖьантIэ


Кавказ Ищхъэрэм и усакIуэ пажэхэм ящыщщ къызыхэкIа
адыгэ лъэпкъым и щэнхабзэр лъэныкъуэ куэдкIэ къэзыгъэлъагъуэ Тхьэзэплъ Хьэсэн. Абы и творчествэр художественнэ гупсысэкIэ куум и щапхъэщ. УсакIуэм гулъытэшхуэ хуещI цIыху гъащIэм и купщIэр къэгъэлъэгъуэным, абы и гумрэ и псэмрэ щыщIэхэр сэтей къэщIыным. Риммэ,
филологие щIэныгъэхэмкIэ доктор,
Армавир къэрал педагогикэ университетым и ректор

«Литературная Кабардино-Балкария» литературно-художественнэ икIи жылагъуэ-политикэ журнал цIэрыIуэм и пашэу щыткIэрэ, Тхьэзэплъ Хьэсэн лэжьыгъэшхуэ ирегъэкIуэкI Кавказ Ищхъэрэм, Урысейм зэрыщыту я творческэ къарухэр зэкъуэгъэувэнымкIэ. Абы и журналым традзэ Москва, Санкт-Петербург къалэхэм, Шэшэным, Адыгейм, Дагъыстэным, Абхъазым, Къалмыкъым, нэгъуэщI щIыналъэхэми я тхакIуэхэм, усакIуэхэм я къалэмыпэм къыпыкIахэр. ЖыпIэнурамэ, Тхьэзэплъыр зи унафэщI журналыр Урысей Федерацэм щынэхъыфIхэм ящыщщ. 34 Эрдни,
Къалмыкъ Республикэм и цIыхубэ усакIуэ,
Къалмыкъ Республикэм и ТхакIуэхэм я союзым и тхьэмадэ


егъэлеяуэ зэфIэкIышхуэ Тхьэзэплъ Хьэсэн бгъэдэлъщ. УмыгъэщIэгъуэн плъэкIыркъым зэман кIэщIым къриубыдэу рубаи купщIафIэ куэд дыдэ абы и къалэмыпэм къызэрыпыкIар. Хьэсэн и творческэ щIэиныр – ар социально-философие къэхутэныгъэхэр куууэ зыщегъэкIуэкIын хуей псэкупсэ Iыхьэшхуэщ. Абы и рубаихэр Хьэрш гъунапкъэншэщ, КъуэкIыпIэмрэ КъухьэпIэмрэ я усыгъэ щэнхабзэр зэпызыщIэ къудамэ лъэщщ. Сэлихь,
филологие щIэныгъэхэмкIэ доктор,
КъБКъУ-м и профессор ФуIэд,
филологие щIэныгъэхэмкIэ доктор

3 Заказ №1139 ЖьантIэ



Лъэпкъ литературэм зыужьыныгъэщIэ щигъуэт иджырей лъэхъэнэм усакIуэ Тхьэзэплъ Хьэсэн Iэрыхуэу къегъэсэбэп къухьэпIэ щIыналъэхэм нэхъыбэу щыцIэрыIуэ рубаи жанрыр. Абы и усыгъэ дунейм щызэхеухуанэ гъащIэр зэрызэхэлъ Iуэхугъуэхэр, гурыщIэхэр: ФIымрэ Iеймрэ, Дунеймрэ Псэмрэ, Псэуныгъэмрэ ЛIэныгъэмрэ, Лъагъуныгъэмрэ Напэмрэ. Хьэсэн и гупсысэр усыгъэм и гъунапкъэхэм йокI – ар нос философием, хьэршым пыщIа зэхэщIыкIым, гъащIэм куууэ кIуэцIрыплъ цIыхум бгъэдэлъ акъылыфIагъым. Еленэ,
филологие щIэныгъэхэмкIэ доктор

Бгъэдэлъ зэчий абрагъуэм и фIыгъэкIэ Тхьэзэплъ Хьэсэн Iэмал
егъуэт и къалэмыпэм къыпыкI дэтхэнэ зы усэми гъащIэм и лъапIэныгъэ зэмылIэужьыгъуэхэр IупщIу къыщигъэлъэгъуэну. СатыриплIу зэхэт и тхыгъэхэм усакIуэм белджылы щещI езым и дуней еплъыкIэхэри. Шэч хэлъкъым абы и рубаихэр а жанрыр къэгъэщIэрэщIэжынми литературэм нэгъуэщI къудамэщIэхэр «къыдэжынми» зэрахуэлэжьэнум. 35 Светланэ, филологие щIэныгъэхэмкIэ доктор
Тхьэзэплъым и гъащIэр хуигъэпсащ лъэпкъ щэнхабзэм, литературэм зегъэужьыным. ГъащIэм сыт щыгъуи щIэрыщIэ гуэр къыхэзыгъуэтэф усакIуэ IэкIуэлъакIуэм и дэтхэнэ тхыгъэри щIэщыгъуэщ,
хьэлэмэтщ. Абы и къалэмыпэр здынэмыс дурэшплIэрэш къэгъуэтыгъуейщ. Хьэсэн и усэхэм, прозэ щIыкIэу тха миниатюрэ кIэщIхэм дунейпсо мыхьэнэ зиIэ къэхъукъащIэхэм къыщыщIэдзауэ цIыху щхьэхуэм зы мэскъалкIэ игу къыдридзеинкIэ хъуну гупсысэ кIэщIхэм, гурылъ темыпыIэхэм нэс къызэщIаубыдэ. Маритэ,
КъБР-м щIыхь зиIэ и журналист ЖьантIэ
Усэхэр Хьэсэн СИ Ар сэращ, Къурмэнщ, къопсалъэр. Дыгъужь Къурмэн 36
Ар сэращ, Хьэсэнщ, къопсалъэр,
Шэрэдж Iуфэ щупIа цIыкIущ. КъиплъыхьыхукIэ уи щIыналъэр, КъыпхуэгуфIэу гъащIэр зыкIущ.
Ар сэращ, акъужь мыпыIэу ЩIэтыр ушэу уи бгы щIагъым.
Ар сэращ, уэрэд бжезыIэу Тетыр къуршхэр зи лъагагъым. Тхьэмадэ бжьыфIэу Къытехьар гъуэгущхьэм,
Сыту лIыжь зэкIужу Уэсу зэщIэтхъуа!
Ей, Адыгэ Дадэ!
Махуэ тхухъу уи жьыщхьэр, Уэ пхуэфэщэжыну ЩIэблэ къыпщIэхъуащ.
Мо, гуфIэжу, Дадэ къыбгъурыт ЩIалэшхуэр,
Плъагъукъэ зэрыуардэр, –
Дыгъэр и щхьэщыгущ.
Ар Адыгэ щIалэщ –
Аращ зэрыгушхуэр!
Адыгэ щIыналъэр Абы и лъэпкъ щIыгущ.
Мо, гуфIэжу, Нанэ КъыдэкIар куэбжэпэм,
Нурыр къыщхьэщихыу,
Сыту цIыху зэкIуж!
Ар Адыгэ Нанэщ, ЖьантIэ
Ди IэфIагъ къежьапIэщ,
Псэм и гугъуехь щэхухэр Щэхуу зыгъэхъужщ.
А хъыджэбз щэныфIэу Нанэ къыбгъурытыр Сыту пщащэ дахэ,
Сыту Iэпкълъэпкъ екIу!
Ар Адыгэ пщащэщ,
Хьэл зэпIэзэрыту,
Дыгъэ бын къыдохъури, Нэмысышхуэм пI.
Мо пщIантIэшхуэ дахэм Сабийу щызэблэжыр Дадэ и цIыкIущхьэщ, Нанэ и сурэтщ.
Адыгэ лIэужьым ЩIэуэ къыщIэблэжыр, Тхыдэ гъуэгу мытыншыр Напэ зиIэу зыкIущ. Сыадыгэщ, жиIэу зи щхьэр зыгъэлъагэр,
Фыкъэуви нобэ, зыр зым дыкъуэвгъэт.
Ди адэжь щIыналъэу ди псэупIэ лъахэр,
Хамэ къизэрыгуэм – зыми едвмыгъэт.
Фыгупсысэ жьыри, фыгупсысэ щIэри:
Ди щIыналъэ дахэр зы IэгупIэ хъуащ. ДыкIуэдыж пэлъытэу сыт дэ къытщыщIари –
Дэри лъэпкъгъэкIуатэ щIэблэ къытщIэхъуащ. 37 38
ЖьантIэ
Нобэрей щытыкIэр пщэдейм и Iумахуэу Дауэ щIэблэ къакIуэм бгъэдэтлъхьэну ар?!
Тхыдэм ириджэгур хэт жиIэну захуэу, Дрикъункъэ дерсу лъэпкъым къытщыщIар? Си тафэшхуэ си псэу, си къуршыжьхэу си нэр
Си пщэдей къэушым хуэхъумэ хамэгу.
ЩIэблэр хэт лъапсэншэу дунейм къытезынэр,
И Адэжь щIыналъэм щимыIэжу жьэгу?!
Маржэ! ФыкъэувыIи, зыр зым девгъэпсалъэ.
Ди Адыгэ лIыгъэр зэщIэдвгъэкъуэж.
Хабзэми нэмысми хуэхъур пIалъэрщ пщалъэ,
ХабзэщIэкъу гуIэжу дывмыгъэкIуэдыж.
Сыадыгэщ жиIэу зи щхьэр зыгъэлъагэр,
Фыкъэуви нобэ, зыр зым дыкъуэвгъэт. Дэрмырамэ, хэт-тIэ зыхъумэнур лъахэр! Зэкъуэш-зэрыIыгъыу, лъэпкъыр дыщывгъэт. Къыпхуохъуахъуэ жьыри, къыпхуохъуахъуэ щIэри,
Ди Адэжь щIыналъэу ди псэр зыгъэнэху.
Дэ доIэт нэмысри ди Адыгэ пщIэри
ЩIэблэ къыкIэлъыкIуэр гъащIэм хэбэкъуэху. ЖьантIэ * * *
Илъэс куэд дэкIащ къэкъуалъэу,
Зэрызехьэу къэрал псор,
Лъэпкъыу щыIэм Iэр дгъэдалъэу, ТфIэмыфIыжу дэ къэтпсэур.
Зэбгропщыр къэралыжьыр –
Хэти хуит хуэхъуат дунейм,
Хаутэжу Бэракъ плъыжьыр, ТецIыбыхьт лэжьакIуэ хейм.
Пщы, зэгуэр щыIар, къащIэжырт, –
Хьэдэ къупщхьэхэр къатIыжт;
Лъэпкъ мыдаIуэм лъыр къыщIэжырт, Лъыми, лъэпкъ лъыщIэж ищIэжт.
Зыми къуаншэу зимыбжыжу, Хабзэншагъэм хуит ищIат.
Къуентхъ зиIахэм зэпабжыжу, ЩымыIа «цIыхущIэ» хъуат.
Жылэр хэпсэм щыбэгъуэнум, Бгъэбэгъуэнур багъуэу къокI –
Лъэпкъ есар зыгуэр лъыхъуэным, –
Бэракъ ткIийм и хабзэм щIокI.
Я жьэр зосэ лIыкIуэ нэпцIхэм:
Лъэпкъ щхьэхуитуи загъэIу. Демократу тхьэгъэпцI хъуахэм,
Бэр зэрахуэ, ягъэщэIу.
Зэрызохьэ къэралыжьыр,
СССР- мэлъэлъэж.
Демократие «щхьэлыжьым»
Бэр ищIащ зэIумыплъэж.
Иралъэф къэралым фIыгъуэр,
Бий яIахэр къуэш мэхъуж.
МылъкукIэ зыр адрейм ефыгъуэу, Дыгъур дыгъум йодыгъуэж. 39 40
ЖьантIэ
Аурэ макIуэ пшэкIэху къищIыр,
Зэхэгъэжыр гъащIэм ещI. КъыпхуэмыщIэу зыр зыпищIыр, Узэхъуапсэ гуэрхэм пещI.
ПсэкIэ гугъущ зэхэбгъэкIыну
Апхуэдиз къэхъукъащIэу хъуар!
Хэт ищIэнт ди нэгу щIэкIынур, – Апхуэдизу къытщIэхъуар.
СщIэркъым нобэ ди гъащIэщIэр
Къэзыша Iэмыр къарур.
Ауэ куэдым зыхыдощIэр
А къарум ебэкI ерур.
Дауи, ар, щхьэщыгу Iизыныншэу,
Ди лъэхъэнэм къэмыхъуа.
ЩыIэщ-тIэ къару дызышэу Нобэм къэс дымылъэгъуа.
Губжь а Iуэхум хэлъу щыткъым – ГъащIэм махуэ къэс зехъуэж.
Дуней ин, дыздитым и пкъым,
Ди псэм куэд къыщелъыхъуэж.
ЛIо-тIэ пщIэнур, къохъу хъуэжыгъуэ, – КъакIуэр кIуэжым елъытащ.
Дэ дымыщIэ щхьэусыгъуэ Тхыдэу хъуар зэгуэр щIэтащ.
Гугъуехь задэу дэ ткIу гъащIэр
ЦIыху къарум къахуимытIэс.
Ди псэ дыдэми и лъащIэр
ГъащIэ нэзи нэмыплъыс.
Аурэ докIуэ, доIэ псэкIэ.
Зэм доджалэ, дотэджыж.
Дезышэх хьэлъагъэр, плIэкIэ Здэтхь дымыщIэу дэ дохьыж.
Ит-имытми ди натIэм,
Псэр зыгъащтэ куэд тлъэгъуащ. ЖьантIэ
Дыкъагъэшурэ, дылантIэу Псори зыхь бэшэч дыхъуащ.
Ей, си лъэпкъыу лъэпкъ дахащэ,
Тхыдэ жыжьэ къэзыкIуа, –
Дэ зэманым дыхуэфащэ,
Хьэмэ, зэдмыкун еткуа?!
Дэ лъэпкъ хабзэу, бий къэтлъыхъукъым, Бий дыщащIи – дымыпхъэр.
Мис а хьэлым дигъэщIэхъукъым –
Дрещхьщ уэм щыхуарзэ бгъэм. БлокI, блолъэтыр ди илъэсхэр.
Ди щIэблэщIэм щIэ къелъхуж,
ГъащIэм щIэуэ къыдипэсхэр Зыр зым тыгъэу иретыж.
МакIуэ гъащIэр. МакIуэ тхыдэр. Дуней-шэрхъым екIу и гъуэгу, СщIэркъым аури дыщIэшхыдэр, КъытхуэмыщIэу щIэлъ ди нэгу. * * * Сэхъурокъуэ Хьэутий хузотх
СыкъэкIуащ сэ зэзгъэщIэну ЦIыхур щIым зэрыщыпсэур,
И гъуэгу дахи хупысщэну,
Згъэбэгъуэну зыщIэкъу псор;
Щэху-IэфIыгъэм ныпэшачэу Щыт гуапагъэм и къарур,
ФIэщхъуныгъэм хуэбэшэчу ПэщIэтыну къэхъу ерум.
СыкъэкIуащ хэслъхьэну гъащIэм Сэ си гуащIэм и жумарт.
ЦIыхур гъуащэурэ здэпIащIэр Езгъэлъагъум – жысIэу – арт. 41 42
ЖьантIэ
Тхьэр кIэлъыплът цIыху гъащIэ IумпIэм, Игъэунэхуу ящIэу хъуар,
Езы цIыхур кIуэрт щыхупIэм,
ИмыщIэжу къыщIэхъуар.
Тхьэм жиIащ итIанэ гуащIэу:
«ФыкъэувыIэ, бгым фыщоху! Къыфпэщытыр фэ зэвгъащIэ!
Фыгупсысэ. Фэ фыцIыхущ!».
СыкъэкIуащ сэ зэзгъэщIэну ЦIыхум гъащIэм хилъхьэу хъуар;
И гупсысэр зыхэсщIэну,
Згъэбэгъуэну къилъыхъуар. * * * Си къуэш Руслан и фэеплъу
Зи кIуэжыгъуэр – йожьэж.
Зи къэкIуэгъуэр – къоблагъэ.
Сэ гъэмахуэмрэ щIымахуэ щIыIэмрэ
Си псэм и пшэ пыхухэмкIэ зэспхынщ.
Кърегъагъэ нэхъыбэу,
Ирегъуж удз гъэгъахэр нэхъ кIасэу, – Удз гъэгъа мелуанхэр зы Iэрамэу зэспхынщ,
Си псэр я дыщэ кIапсэу.
Си гъатхэ жьыбгъэ.
Си гъатхэ жьыбгъэ – си псэм и жьыбгъэ, НэпIащIэ, дытохьэ гъуэгу!
Ситщ уи ужьым;
Ей, уэ дэнэ сыздэпшэр?!
Уэрэ дэрэ дызэшщ,
КъыдоIэт парус инхэр шэщIауэ.
«Дэ докIуэ ди гум дыздихьым – Гъэхэр щызэрызехьэм,
ИкIи сэ схуэдэ дыдэу
Жьыбгъэ къыщыушам.
НыщIэпхъуэ, парус пIэтам!
Дэ, аддэ, хы куэд къыщыдожьэ, ЖьантIэ
Дэ толъкъун инхэм дыпожьэ –
ШэщI парусхэр нэхъри ткIийуэ,
НыщIэпхъуэ.»
Уи ужьым сэ ситщ!..
Зи къэкIуэгъуэр мыупщIэу къэсынщ,
Зи кIуэжыгъуэ къэсари, сыт пщIэн, ежьэжынщ. * * *
Уафэм къикI псалъэ ЩIым щегъэIу Хьэсэн.
Уэри, апхуэдэу,
Уи псэр лъагэм лъохъур.
Хьэсэн хэмыт
Хьэл гуэркIэ игъэсэн
Иубу
ЩIэблэ щхьэзыфIэфIу къэхъур.
Хьэсэн щыгъупщэу
Уафэ хабзэ ткIийр,
ЦIыху зэрызехьэм хэпщхьэу, ЗигъэпщкIужкъым. Къыхуэмылъагъуу
Зыщыхун къуэкIийр, НэуфIыцIщхьэрыуэу
Бакъуэу зиукIыжкъым.
Пшагъуэбэ гъащIэр Нэхъри къищIэху,
Хьэсэн къехъуэпс IэфIыгъэр и жумарту;
Дуней нэмыщIхэм
КъыщипщIыхьу щэху,
ЩIыгу гъащIэм пещIэ IэфIыр гъащIэ мардэу.
Апхуэдэ тыгъэм Iуэхухэри еузэщI,
ЦIыхубэ гъащIэм Къыздихь Iэмалыншэу. 43 ЖьантIэ
Арыншэм –
ЦIыхухэм я къарур мэкIуэщI, ЛIэныгъэм зыщIишапэу Къарууншэу.
Ди нобэр хуейщ
ГугъэщIэм етлъытын, Ди псэ къарукIи ДгъэгуфIэну гъащIэр. Арыншэм, дигухэр МафIэу къэлыдынщ, Исыжу гъащIэ Арыншами мащIэр. * * *
Сэ сопсэу си насып къэззэужу.
Арыншамэ, сэ гъащIэ сиIэнт?!
Си гугъуехькIи гуфIэгъуэ къэсхьыжу,
А гугъуехьым и хъуэпскI зыхэсщIэнт?!
Псэ гупышхуэу си щыгу щыуфэразэм
ПщIыхь дахащэхэр щэхуу къысхуахь.
ГъащIэ нахуэр а пщIыхьхэм хэткIухьым,
Си къарури емышу зэдахь.
Толъкъунышхуэу къиуами сыпожьэр,
Щос си натIэм Абы къритхар.
Си къэкIуэну, бэшэчу, сызэжьэр,
Къызолъыхъу пщэдей махуэу зэпхар.
Со сопсэу мис апхуэдэу зыхэсщIэу
Си нахуапIи си пщIыхьи пыщIар.
Арыншауи, къэкIуэнум сыIущIэм,
ЗгъэщIэгъуэнт нэхущ дахэ къищIар. 44 Исхьэкъ И Прозэ
Тхыдэ роман Кърым хъаныгъуэм и жылагъуэ унафэхэр зезыгъакIуэ Бахъшысэрей Диваныр нобэ-пщэдей зэхыхьэнут. Миншакърэ Мэремрэ кърихьэлIат Бахъшысэрей къалэм и зэхэвэзэхэжьэгъуэ дыдэм: дэнэкIи зумыгъазэми, гъуохэр шууэ щызэхэзекIуэрт. Хъанхэм хабзэ зэрахуэхъуауэ, щIыналъэм исхэм хъыбар ирагъащIэрт зэхуэсышхуэр щIызэхыхьэмрэ щызэхэтынумрэ теухуауэ. Бахъшысэрей къалэм и хьэблэ пхыдзахэми, къалащхьэхэм пэжыжьэ жылэхэми нэсырт иджы а къэрал гъуохэр. 45
Зауэр щыIэнрэ щымыIэнрэ зэхуэсышхуэм зэрелъытари, зэпэщIэувахэр мамырыгъэкIэ зэIэпыкIыну кърымхэр зэрыгугъэри жаIэурэ, гъуохэм муслъымэнхэр къыхураджэрт Алыхьым елъэIуну. Апхуэдэу къыхагъэщырт
Тыркум и сулътIан Ахьмэд Ещанэмрэ Кърымым и хъан пажэ Хьэжджэт-Джэрий Езанэмрэ я цIэхэр. Диван зэхуэсышхуэм зэхэзекIуэрэ хьэргъэшыргъэрэ муслъымэнхэм ирамыщIэкIыну лъаIуэрт гъуохэр.
къыхуезыджэхэм пIалъэ-пIалъэкIэрэ Бахъшысэрей зи щыпэлъагъу Джэрыджэр псоми щIэщыгъуэнэкIэ еплъырти, и къэуIэбжьыным кIэ иIэтэкъым. Дауэт зэримыгъэщIэгъуэнури? Утыкушхуэм изу итт хьэщпакъ кусэхэр. Абыхэм щамыщэр укIуэдыжт: ерыскъыпхъэ зэмылIэужьыгъуэхэм щегъэжьауэ, Мэрем зэи зытемыплъа, зищIысми зыри зыхимыщIыкI хьэпшып цIыкIуфэкIухэмрэ гъущIыкIэ е пхъэхэкI Iэмэпсымэхэмрэ деж щиухыжу. Мыбдеж куэдыщэу щызэблахырт щIэрэ гъунэрэ зимыIэ щэкI лIэужьыгъуэхэр: къэдабэу, упщIэу, дарийуэ, лъахъстэну, данэу. Хьэуазэ уэншэку Iэтэхэм къабгъэдэлът упщIэ лъэгурыдзхэмрэ алэрыбгъу зэпэплIимэ цIыкIухэмрэ… Дэтхэнэм уеплъын, дэтхэнэми ущIэупщIэн?
– Бжьэ къэпщIам хуэдэщ мы дыкъызыхыхьар… – жеIэ Мэрем, Миншакъ абы теухуауэ зыри зэрыжимыIэр игъэщIагъуэу. Ауэ зэуэ игу къэкIыжащ езыр «зэрынэгъуейр», икIи, жаIэм едаIуэу, нэхъыбэм щыму щытыныр зэрикъалэныр. ИужькIэ щэху дыдэу къыпищащ: – Сэ къызэрысщыхъумкIэ, мыбдеж зы зэрызехьэ гуэр къыщыхъунущ.
* КIэлъыкIуэр. ПэщIэдзэр япэ, етIуанэ номерхэм итщ. 46
Прозэ
Миншакъ къыгурыIуэрт и щIалэ гъусэм и гум щыщIэр, ауэ ар къэхъу псоми набдзэгубдзаплъэу кIэлъыплъырт, иужькIэ а илъэгъуахэр Къэбэрдейм и тет ХьэтIохъущокъуэм хуиIуэтэжын щхьэкIэ.
– Бжьэ къэпщIам хуэдэр, – жеIэ Миншакъ, – мыракъым, атIэ хъаным и уардэунэшхуэрщ, ауэ дэ абы гъунэгъуу драгъэкIуэлIэнукъым. Дауэ уеплърэ, сыту пIэрэ мо тэтэритIым ирагъэкIуэкI псалъэмакъыр зытеухуар? Ахэр топсэлъыхь гъуохэм жаIахэм, Къаплъэн-Джэрий
хуошхыдэ, жаIэ абы зыщIидзэну зауэм тхьэмыщкIагъэ фIэкIа къазэрыхуимыхьынур.
– Апхуэдэу и щхьэ течауи?..
– УмыгъэщIагъуэ, Кърымым сыт хуейми ирырещIэ, дэ мыбы дыкъыщIэкIуа къалэныр дгъэзащIэмэ, аращ ди дежкIэ нэхъыщхьэр.
Емызэшыжу сыт щыгъуи зыгуэрхэм щIэупщIэ Мэрем, нэхъыжьым пэрыуэжыну хуэмейуэ, зиущэхуащ. Ар набдзэгубдзаплъэу псоми кIэлъыплъырт, и тхьэкIумэр гъэкIауэ жаIэхэм едаIуэрт, языныкъуэхэм деж и нитIым ялъагъум шэч къыщытрихьэж щыIэт, ауэ игури и псэри Налмэс дежт здэщыIэр. «ГъэщIэгъуэнщ, – егупсысырт ар, – Налмэс зыхимыщIэу пIэрэ ар гъунэгъуу зэрыщыIэр? Абы и гур мыпIейтейуэ пIэрэ, сысейм ещхьу? АрщхьэкIэ, Налмэс куэд щIащ мы къалэ хамэм зэрыщыIэрэ. есэжауэ къыщIэкIынщ псоми. Хьэуэ! Мыбы щыпсэуми, гукIэ ар сэ си гъусэщ. Сэ, сысейм хуэдэу, зыхызощIэ абы игу къеуэкIэр». Жыжьэ щыIэт абы и гупсысэхэр. Миншакъ, япэхэми хуэдэу, зыри къызэрыфIэмыIуэхур щилъагъум, ар аргуэру зэщIаубыдащ и гукъэкIыжхэм: «ФIыщIэ яхузощI Бахъшысэрей бэзэрым къыщыдэбга адыгэ бзылъхугъитIым! Абыхэм я гыбзэм ифI къыдэкIащ: ар апхуэдизкIэ ди гум хыхьати, абы нэхъ ерыщу ди мурадым и ужь дригъэхьащ. Налмэс, Налмэс, си псэ, си дуней.» И гущIагъщIэлъ гупсысэхэм щIалэр зэуэ щIэукIытыхьыжащ, ар зыми зэхимыха пэтми. «Нэкъар зи Iуэху зетхуэмрэ дыздэщыIэмрэ ищIатэмэ, – зехъуэж иджы Мэрем зэгупсысым, – абрэджыгъэм пыкIынти, гъусэ зыкъытхуищIынт.» Миншакъ Мэрем и гупсысэхэр жыжьэ зэрыщыIэм гу лъитэри:
– Мэрем, укъызэдаIуэрэ уэ?
– НтIэ. Зыгуэр жыпIат?..
– Еплъыт, тэтэрхэр зозэуэж.
– Дэ сыт тщIэн хуейр? Деплъу, дыщытыну?
– ХэкIыпIэу щыIэр жыIэ, пщIэмэ.
– Уэ пфIэкъабылыр, сэри сфIэкъабылщ. Дэ дыкъыщIежьа Iуэхур тэмэму зэфIокI, атIэ щхьэ дыхыхьэн хуей абыхэм я зэдауэм?..
– Апхуэдэу узэрегупсысыр? Балигъ уохъу, си ныбжьэгъу, – къыпыгуфIыкIащ Миншакъ. Плъагъурэ, Жэбагъыи и жыIауэ, адыгэхэм ди закъуэкъым зэгурымыIуэныгъэ зи яку дэлъыр.
Миншакъ и псалъэхэм къригъэкIыр зэуэ къызыгурымыIуа Мэрем къызэгуэпауэ къыхэкIиикIащ:
– Миншакъ!.. Дэ зыкIи дэмыщхь лъэпкъым дыбогъапщэ!
– Пэжщ уэ жыпIэр, дэ мыбы дыкъыщIэкIуар зыгуэрым дезэуэ- Прозэ
ну аракъым. Ауэ еплъыт мы тэтэрхэм я щытыкIэм. Ахэри, дэ дэщхьу, я къамэ Iушэхэр кърапхъуэту, зызэпащIэсэну хьэзырщ, я зэдауэр кIыхьлIыхь хъуамэ. АбыкIэ дызэщхькъэ-тIэ дэ, Мэрем? ПщIэжыркъэ, Урысбийхэ я хьэгъуэлIыгъуэм дыщыIэу, Нэкъар къыуиутIыпща псалъэхэр?
Мэрем къыжиIэжын хуей хъуащ а псалъэ гурымыхьхэр: «Бэгу зиIэр тIэхъуалэщи, бампIэ зиIэр псалъалэщ».
– НтIэ, дэ дыщымытIахъуэкIэ, мыбы пэжыжьэ зыдгъэщI, хъаным и бзэгузехьэхэм гурыщхъуэ къытхуамыщI щIыкIэ. Зэт, зэтеувыIэт! Плъагъурэ мо зэдауэхэм япэжыжьэу щыт шыр? НакIуэт, къэдгъэубыдыт ар. – Миншакъ шы IумпIэр зэуэ иубыдри уанэгум зридзащи, Миншакъ зыхуегъазэ: – КъыпытIысхьэ! Куэд дэмыкIыу ахэр Бахъшысэрей къыдэжри, алыдж лIыжьыр здыдэс къуажэмкIэ ягъэзащ. ГъуэгуфI къажа нэужь къэувыIахэщ, шым жьы Iурыхьэгъуэ иратын папщIэ. Миншакъ къилъэгъуащ шым телъ дамыгъэр.
– Мыр адыгэшщ, – жреIэ абы Мэрем. – Мыбы телъ дамыгъэр ХьэтIохъущокъуэхэ ейщ. Мис ар Iуэху хъуащ! – Миншакъ зэрыгуфIэм къигъэгушхуауэ, Мэрем шым и нэм щIэплъэрт, и натIэм, и пщэм Iэ дилъэрт. ИужькIэ, гуфIэгъуэм къызэщIиIэтауэ, жеIэ:
– КъызэрысщыхъумкIэ, ди шым дыкъицIыхужащ. – Ар зэгуэр ууейуэ щыта, укъицIыхужын хуэдэу?
– Дэ дыщызэпсалъэкIэ, и тхьэкIумэхэр зэблигъэплъу къыдодаIуэ 47
ар.
– Къыпщышынэу пIэрэ?
– Хьэуэ, хьэуэ, плъагъуркъэ абы и нэм гуфIэгъуэу къыщIихыр.
– Солъагъу, ауэ сымыщIэр мыбы етщIэнуращ.
Мэрем, къэщтауэ, шым телъэщIыхьырт, Миншакъ и псалъэхэм ар уэхбзэхыу дэкIуэдын нэхъей. – Абы уемыгупсыс, ар дэ здэтшэнущ!
– Ди шыпхъухэм я Iуэхур и кIэм нэдгъэсакъым дэ иджыри, мыр дауэ зэрыздэтшэнур?
– Сыт и кIэм щIынэдмыгъэсар?.. Сыт, хы Iуфэм и деж зыгуэрхэр къыщытпэтIысыну ара? Мы шым теухуауэ тщIэнур мыращ: адыгэбзэкIэ псалъэ алыдж лIыжьым къыхуэдгъэнэнщ, тыншу зэгурыIуэнущ ахэр! … Мазэр еIэжауэ, Миншакърэ Мэремрэ нэсащ Каприди Пафос щыпсэу жылэ цIыкIум. Хьэ щхьэукъуахэр щхьэхынэу къапэгурымри заущэхужащ. Миншакърэ Мэремрэ щепсыхащ Каприди и пщIантIэм. ЛIыжьым илъагъур и фIэщ хъуртэкъым: къицIыхужат Кърым хъаным и бий Чабар мырзэм и уанэшыр. Шыр къыздрахамкIэ щыщIэупщIэм, хуаIуэтэжащ ар къызэраубыда щIыкIэр.
ИужькIэ унафэ ищIащ:
– Шыр шэщым фшэ. Мы шыр зейм дыкъищIэмэ, фэри сэри гъащIэ диIэкъым. 48
Прозэ
Мэрем зыгуэр жиIэну зэрыхуейм гу лъита щхьэкIэ, лIыжьым пIащIэу:
– Укъыспэрымыуэ, щIалэ. Сэ гъащIэ слъэгъуащ. Мы шыр псоми яцIыху. ЗывмыIэжьэ. Хыдэж Iуфэм иджыпсту къыщыфпоплъэ си лъэпкъэгъу щIалэ – Думитрий. Шыр зейр абыи жевмыIэ… Мыдрей Iуэхухэр псори тэмэму зэхуигъэкIуащ абы. Къулъшыкъум ирихьэлIэу фи пщащэхэр щэхуакIуэ къытехьэнущ хъан гуащэм и зыгъэпсэхупIэм пэгъунэгъу бэзэр цIыкIум. Фэ вгъэув уасэмкIэ абы фызэпришынущ псым. ЩIалэр бзэ быдэщ. – Пафос Джэрыджэм зыхуигъазэри: – Иджы, Мэрем, сынодаIуэ. Сытыт жыпIэну узыхуеяр?
– Къысхуэгъэгъу, Пафос, – жеIэ щIалэм, Миншакъ хуеплъэкIыурэ, – сигу къызэфIэзэрыхьауэ арат. Тхьэр арэзы къыпхухъу, хуабжьу укъыддэIэпыкъуащ. Ауэ… мы къэдубыдыжа шыми зы унафэ тетщIыхьын хуейщи…
– Сыт щхьэкIэ, Мэрем, шыр здэтшэжыну дыкъыздэкIуэм унафэ тщIатэкъэ? ХьэтIохъущокъуэхэ я лъэпкъ дамыгъэ телъщ абы.
– Пэжщ, Миншакъ. Ар Iуэху щхьэпэщ. Шыр хуэтшэжынщ зейм, – Мэрем аргуэру къэгуфIэжауэ адыгэшым Iэ делъэ. ЛIыжьым къыгурыIуэрт зэныбжьэгъухэм зыхащIэр, ищIэрт адыгэ-шэрджэсхэм шы фIыуэ зэралъагъур икIи, я псэр пытыху, лей къызэрытрамыгъэхьэнур.
Мэрем и нэгу къызэфIэзэрыхьам Пафос дыпыгуфIыкIри:
– Умыгузавэт, щIалэ. Пэжщ, сэркIэ шым мыхьэнэшхуэ иIэщ. Си гъащIэ кIыхьри си жьыщхьэри шым епхауэ сыпсэуащ. Иджыри сопсэу. Думитрий фыгурыIуэнущ… Абы ещIэ ХьэтIохъущокъуэхэ я шыр нэхъ езэгъырабгъуу зэпрыфшыж зэрыхъуну щIыкIэр. ЦIыхухэр зыр адрейм дэмыIэпыкъуу щытамэ, куэд щIат мы дунеижьыр зэрыкъутэжрэ. Гъуэгу махуэхэ! СыхьэтыфI тхьэм фыхуишэ!
Каприди и шым Миншакъ шэсыжщ, адыгэшым и уанэгу Мэрем итIысхьэри, жэщ кIыфIым хыхьэжащ къэбэрдейхэр. Кърым уафэр аргуэру вындыкIэ вагъуэншэт, апхуэдэ дыдэуи зэхэуфат Ашабэм и гупсысэ зэхэмыбзхэр. Зыми ищIэртэкъым гъуэгу тетхэм къапэплъэр. Лъэбакъуэм и къуагъ Iэджэ къузгъун къуэлъщ.
– Миншакъ, мы Каприди и шыр зы хьэлэмэт гуэрщ, – зыкъомрэ щыму кIуа нэужь къопсалъэ Мэрем.
– Сыт, иджы мыбы уехъуэпсэжауэ ара? – мэдыхьэшх Ашабэр.
– Хьэуэ, Iэгъу! ЗэрышыфIыр жысIэу аркъудейщ.
– Армэ, Iуэхукъым. Мыдэ ди япэ ита ди нэхъыжьыфIхэм зэращIу щытам хуэдэу, махуэщIэм зэщIыгъуу фIэхъус едгъэхыт!
– Уанэгум дисуи, хьэмэрэ депсыхын?
– Депсыхынщи, шы IумпIэхэр тIыгъыу, мы дуней псор къэзыгъэнэхум фIэхъус етхынщ.
Мэрем епсыхри, Iэ ижьымкIэ шхуэмылакIэр иIыгъыу, Iэ сэмэгур уэркъхэм зэраIэтым ещхьу иIэтащ. Апхуэдэ дыдэу ищIащ Миншакъи.
Ахэр шэсыжауэ, аргуэру ущырт. Щхьэж и гупсысэ и псэлъэгъужти, тIури щымт. Нэху щырт. МахуэщIэр уэгум къиувэрт. Прозэ
– Сыт, Джэрыджэ, иджыри узыщIэхъуэпсыр?
– Сэ сызыхуей псор уэ дауэ бжесIэн, тхьэмадэ… Дыгъэм хуэсIуэтащ и нэхъыбэр. ШкIэплъыфэу си махуэр къизыIа мо Дыгъэм къыздещIэ, Мамсыр Нэкъар ещхьу, сэри си псэм щызгъафIэ гурыфIыгъуэр.
– КъызгурыIуащ, Мэрем, – Ашабэм зэпеуд щIалэм и псалъэр.
Мэреми, укIытэжауэ, япэу и щхьэм къихьар жеIэ:
– Бахъшысэрей зэхуэсышхуэм и лэжьыгъэр иухауэ къыщIэкIынщ, дауи.
– Умыгузавэт уэ. Зэхыхьами зэхэкIыжами, Тыркум и жыIэр Кърымым и унафэщ. Шум лъэсыр лъэщIыхьэн?
– Лъэсыр Кърымыра? – егъэщIагъуэ Мэрем, унафэр зыIэщIэлъыр ищIэ пэтми. – Пэжщ, пэжщ, кърым тэтэрхэр дэри апхуэдэущ къызэрыдэплъыр. – Сыт пщIэн, дунейр апхуэдэущ зэрыщытыр: нэхъ лъэщым мыдрейр сыт щыгъуи зрегъэдаIуэ.
– Дэ, Миншакъ, икIи дыфакъырэкъым, икIи дыпщылIкъым. Дэ – Дэ, Мэрем, Iэпхъуамбэ жыIэмыдаIуэхэр дылъэпкъ щхьэхуитщ. Зыми еттынукъым а ди щхьэхуитыныгъэр.
зырызу зэкIэщIэзыгъэпIие Iэбэлагъым дрещхьщ. Зызэдэдгъэшрэ зызэкIуэцIытлъхьатэмэ, ауэ сытми IэштIым лъэщ къытхэкIынут! АрщхьэкIэ Iэпхъуамбэ къэс ерыщу шэщIауэ зегъэпIий. Тыркумрэ Кърымымрэ, адрей тэтэр-нэгъуей лIакъуэхэр къахэтыжу, зызэкIуэцIалъхьащи, зы IэштIым лъэщу здыхуеймкIэ мауэ, зэуэри ирауд. Аращ ахэр тепщэу щызыгъэтыр.
Миншакъ Iэдакъэжьауэ ищIурэ:
– Си гугъэмкIэ, мес хъан гуащэм и зыгъэпсэхупIэ лъапсэр. МодэкIэ бэзэрри солъагъу. Мыбдеж щыщIэдзауэ Думитрий и унэр здэщыIэ хыдэжри жыжьэжкъым. Мэрем зыри жиIэртэкъым, ауэ и шыр и пIэм иуджыхьу итт, зэрешар и уанэгу исым къригъащIэу. Иджыри гъуэгуанэ къапэщылъщи, шым игу щIэгъуу, Мэрем абы и пщэм Iэ делъэ. Зыкъомрэ щыму щыта Миншакъ къопсалъэ: – Сэ къысфIощI ди Кърым гъуэгуанэр абдеж щыдухыну. «ЕдаIуэт абы жиIэм, – игукIэ «къыхокIиикI» Мэрем. – «КъысфIощI!» «Дэ а Iуэхур и кIэм нэдгъэсынщ», – жиIамэ хъунутэкъэ? – Уэ иджыри шэч къытепхьэрэ, хьэмэрэ ди гъуэгуанэр мыбдеж щыбухрэ? – Мес, хы Iуфэр къолъагъуэ. Ашабэм щIалэм къыжриIар зэхимыха хуэдэу щхьэдегъэIухри:
– АдыгэщI дытеувэжмэ…
– Ари хэлъщ. Псы икIыпIэм сынэмысу, си цей къуащIэр щIэспхэу арагъэнщ.
ШууитIыр бгы лъапэм щынэблагъэм абыхэм къапежьащ зи пащIэжьакIэр фIыцIэ Iуву зэщIэкIа щIалэ напщIэуфэ. Ар алыдж Думитрийт. ФIэхъус нэужьым алыджым тэтэрыбзэкIэ щэхуу жеIэ: 49 50
Прозэ
– Iуфэр фIыгъыу фрикIуэ. ИкIыпIэм деж цIыху къыщыфпоплъэ. Сэ си нэIэ фтезгъэтынущ. Фыслъэгъуакъым – сыкъэфлъагъужакъым.
Шууей ежьэжам кIэлъыплъурэ Мэрем щIэупщIащ:
– Сыт абы къыбжиIар?
– ИкIыпIэм деж дынэсмэ, ди Iуэхур къыдэхъулIэну жиIащ.
– Ар икъукIэ хъыбарыфIщ, ауэ.
Миншакъ, и пIейтеиныгъэр игъэпщкIуну хэту, Мэрем йоупщI: – Джэрыджэ, шэч къытепхьэу ара иджыри?
– Псори дызэрыхуейуэ мэхъу, сыт шэч къыщIытесхьэнур, ауэ сытми жысIауэ аращ. Уэ хамэшщ узытесыр, Миншакъ, абы сыт етщIэнур?
– Абы щхьэкIэ умыгузавэ, Мэрем. Ди щхьэ кърикIуэнур сщIэртэкъыми, шым и уасэр Каприди къыхуэзгъэнат…
– Алыхьым и шыкурщ! – игу псэхужыпащ Джэрыджэм.
– Дыщэм псэ Iумыт щхьэкIэ, Мэрем, ар къэбгъэсэбэпурэ Iуэху куэд зэфIэбгъэкI мэхъу. Сэ сымыщIэр Налмэс уIуплъа нэужь уэ зэрызыпщIынурщ. – мэгушыIэ Миншакъ.
Кърымым щагъэкIуа махуэ зыбжанэм Миншакъ и псэр, и гъащIэм къриубыдэу зэи къэмыхъуауэ, гузэвэгъуэм зэщIиIыгъащ. КъигъэщIа илъэс щэ ныкъуэр зи кIыхьагъым лIыр куэдрэ зэхэгъэкIыпIэ ихуат, нэхъыбэжрэ ажалым нэIурыту Iуплъат. ИтIани, ахэр езым и щхьэ
елъытыжа Iуэхугъуэти, лIыр игурэ и щхьэрэ зэтелъу, ажалым хуэкIуэрт. Кърым гъуэгуанэр, дауи, нэгъуэщIт: мыр кIыфIым хэту Iэбэрабэ цIыхум игъэвым нэхъ ещхьт. Мызэ-мытIэуи къызэфIэзэрыхьат Ашабэр. Апхуэдэхэм деж зэрызиущиижыр мырат: «Миншакъ, уэр фIэкIа Налмэс гугъапIэ иIэкъым. Удзыхэ хъунукъым! УкъикIуэтыжмэ, уи пхъурылъхум лей къытехьэнущ!»
Къежьэжын и пэ къихуэу, Миншакъ Алыхьым зыхуигъэзащ: «Iей зигу къытхуилъым дыпэгъэIэщIэ! Гъуэгуанэр тхуэузэщI! Уи къару лъэщыр ди Iуэху дахэм къэрэгъулу къыщхьэщыгъэхьэ!»
Хыдэж икIыпIэм Iут кхъухь щхьэгуэм тIэкIу-тIэкIуурэ цIыхухэр тез хъурт. Думитрий алыджым къызыфIимыгъэIуэхуу блэкI хуэдэурэ гъунэгъу закъыхуищIри:
– Шы IумпIэхэр фубыдыжи, фытеувэ иджы кхъухь щхьэгуэм. Псори тэмэмщ.
Мэрем гужьеяуэ алыджым йоплъ: «Пщащэхэр дэнэ здэщыIэр!» – къащIэкIиикIырт Джэрыджэм и нитIым. Думитрий ар къыгурыIуэри, Ашабэм дежкIэ мыплъэу епсэлъэкIыурэ:
– Мо бзылъхугъэ гупым яхэтщ тIури.
Кхъухь щхьэгуэр фIэдзапIэхэм къыкIэратIэтыкIырт. Мэрем и гур къилъэтыну къеIэрт. Налмэс къилъагъуну хуейуэ нэкIэ къилъыхъуэрт щIалэм, ауэ щыхъукIи, къилъагъункIэ шынэу, и нитIыр ирихьэхыжырт. Абы иджыри ищIэртэкъым езы пщащэм ар къызэрилъэгъуакIэр.
– Мэрем! Мор Мэремщ… – къиIущэщурэ къызэфIэмэха Налмэс и натIэ фагъуэм Сурэт Iэ дилъэрт. ХьэтIатI и пхъум зиплъыхьурэ цIыху Iувым къахицIыхукIащ адыгэ лIитIыр. Жаней пщащэр пыIэжу уафэм дэплъейри:
4 Заказ №1139 – Уи шыкурщ, ди Дыгъэ!
Налмэс и нэхэр зэтрипIауэ гупсысэрт: «Мэрем! А зэрыщытащ: щIалэ псыгъуэ щхьэпэлъагэу. И пащIэ-жьакIэр фIыцIэрэ, дахэу тегъэщхъауэ… И нитIыр-щэ! Мэрем и нитIыр…» Пщащэр укIытапэурэ Мэрем дежкIэ къаплъэри, абы и Iуплъэгъуэм щтэIэщтаблэу Iууащ.
«Алыхьым и шыкурщ! – игукIэ къызэфIэзэрыхьауэ Iущащэрт Мэрем: – А зэрыщытащ, нэ къуэлэн набдзэ къурашэу, си пщащэ псыгъуэ къабзащэр а зэрыдахэкIейщ!»
Кхъухьзехуэ пщыкIухым я пхъэхьэнцэхэр зэдызэщIахури, кхъухь щхьэгуэр псым техьащ.
Хы Iузэв адрыщIымкIэ жыжьэу къыщылът Чыдэш ХьэтIатI щыпсэу жаней лъахэр. Къэбэрдей лIитIым къапэплъэурэ яшхэр яхуэзыхъумэ жанейм иджыри ищIэртэкъым и дуней насыпыр хыдэжым къызэрытехьар.
Прозэ

Махуэр кIуат. Зи къухьэжыгъуэ фIэкIыпIэншэм еувэлIа дыгъэр, щIымкIэ зимыгъэнщIауэ, къызэхъуэпсэкIыжырт. Зызэпалъэфурэ заукъуэдиижырт пшэ пытхъахуэхэм. Абыхэм я гъуанэпщIанэ цIырхъхэм пщIыпщIурэ дыгъэ нэщIащэ къызэпхыплъырт. Шы лъэ макъым бзухэр дыщIэлъэтырти, гуп Iэрамэ защIурэ, чыцэ гуэрэнхэм зыхагъэпщкIуэжырт. Шы лъэдийхэр банапцIэ псыIэм Iуву зэщIиблат.
Шыр есу зыгъэущ Бэлэтокъуэпщым и ужьыр яIыгъыу, щэхуу зэдэуэршэрырт бейгуэл шу гъусэхэр. Мамсыр Нэкъар зэресагъэжьу, Iэгъуэблагъэр гукIэ щIищыкIыурэ, Iуплъэгъуэ кIэщIкIэрэ абыхэм ящIэплъыкIырт. Бэлэрыгъыу есатэкъым жаней абрэджыр.
Къыр задэ щIэкIыпIэхэм шухэр щынэблагъэм, Мамсырыр зэуэ Iуплъащ бгыщхьэ къэракъэм къиува шу закъуэм. Шым и лъэр темыпыIэу зэблигъэувыкIырт: лIы пIейтейр абы гумызагъэу зэрелъэдэкъауэр нэрылъагъут. Зэм зричын хьэзыр зыкъищIрэ, арыххэуи къыжьэдакъуэж шым и уанэгу исым зэрызигъэпIийм шэч хэлътэкъым. Нэкъар ар фIэдыхьэшхэн хъуауэ:
– Еплъыт, зиусхьэн, Абрэджым. ЩIылъэм зэрызыщигъэпагэр фIэмащIэу, бгыщхьэ лъагэм зыкъыщегъэлъагъуэ.
– Абдеж тетмэ, кърым хъаным гу нэхъ къылъитэну къыщыхъу хъунщ… Щыри зэгъусэу фызэдежьи, – жреIэ абы Айдемыр бейгуэлым, – Даур зыхуэвгъазэ: Абрэджым и напэм сыти тригъэхуэфынущ. Мори сыту пIэрэ зыхуейр? Мэз лъапэмкIэ мо къиплъращ зи гугъу сщIыр… Сыщымыуэмэ, ар Абрэджым и дэкIуашэ нэгъуеижь цIыкIурщ.
– Ущыуэркъым, зиусхьэн, – къопсалъэ Айдемыркъан бейгуэлыр, – ар Iэта-Ильяс нэгъуейращ.
– КъафщIэт ар зыхуейр.
– Гу зылъыстаращи, – жеIэ Нэкъар, – Мырзэбэчрэ Iэта-Ильясрэ я зэхуаку блэ дэпщащ. ЗэпэщIэтщ а тIур, зыкIи зэгурыIуэркъым. Мыдэ, езы нэгъуейм къегъэIуатэт Iуэхум и пэжыпIэр. 52
Прозэ
Бейгуэлхэм Iэта-Ильяс здэщытымкIэ яIуэнтIащ. Куэдри зэмыпсалъэхэу, нэгъуейр а шухэм къабгъурыувэри, Бэлэтокъуэпщым къыпежьащ. Сабэм зэщIищта и щыгъынхэмкIэ пщым бгъэдыхьэныр фIэемыкIути, абы зыпигъэIэщIэу къызэтеувыIащ. Бейгуэлхэм ар къыздаухъуреихьым, Болэтыпщыр езыр Iэта-Ильяс гъунэгъуу бгъэдыхьащ:
– Къурш лъагъуэхэр Iузэщ, Iэта-Ильяс. Уэ ублэкIыу уежьэжыну арат, хьэмэрэ зыгуэркIэ дыбгъэгуфIэну уи мурадт?
КIэмыргуеипщым и пащхьэ зэритыр фIыуэ ищIэжу, Iэта-Ильяс и напIэр Iэдэбу ирихьэхри:
– Хамэ гъуэгухэр сыт щыгъуи Iузэщ, зиусхьэн. Фэ гуфIэгъуэ фщыхъунур сэ сыткIэ сщIэн? Ауэ сыздэфщтэмэ, гъусэ сыфхуэхъунт.
– Уи гъусар кIуэрэ пэт къэбгъанэуи?
– Си гъусар зэгуэр уи малъхъэу щытащ…
Нэгъуейм и ауан хъурджауэр зыхэзыщIа Айдемыркъан бейгуэлыр къыщитхъри:
– Гупсыси псалъэ, нэгъуей! Узэрытыр пщы пащхьэщ!
Пщыр и пащIэ Iувым мамыру щIогуфIыкI, ар зи уанэгу ис шыми, лIым и губжь шыIэныгъэр ипхъуэтауэ, лъэкIэ щIыр иретIыкI.
– Нэгъуей, Абрэджыр уэрат зи малъхъэу щытар хьэмэрэ сэрат? Мы дунеишхуэм лъагъуэ бгъузэхэмрэ гъуэгу бгъуфIэхэмрэ щызэхыхьэ-щызэхэкIыжщ. Апхуэдэхэм ящыщ зым уэри утету фэ изоплъ. Чынгыз хъаным и жылапхъэхэм ди лъахэм зыкърана щхьэкIэ, лъэпкъышхуэ къазэрыхэкIар ящыгъупщэркъым. Абыхэм ящыщу дэ къытхэсыр мащIэщ, ауэ нобэр къыздэсым щхьэщытхъуагъыр зыханакъым. ЖысIар пцIымэ, иджыпсту Iичрам къэсхьыжынщ.
– ЖыпIэр пэжщ, зиусхьэн. Лъым и къарур инщ. Ауэ щыхъукIи, фэ, шэрджэсхэм, зэрыжыфIэу, «Нэ зэвыр зэи быхъуу плъэфыркъым». Чынгыз хъанрэ Батий хъанрэ я шыкIэхэри иджы икъукIэ убыдыжыгъуейщ. Ухуеиху закIэрыщIэ…
КIэмыргуеипщымрэ нэгъуеймрэ я псалъэмакъым игъэгупсыса Мамсырым:
– СыныфщIодэIури, зиусхьэн, фи псалъэр дагъуэншэщ. ЖыпIауэ хъуар пэжщ. Нэгъуейми игу илъ ибзыщIакъым. Ауэ… КъаплъэнДжэрий и лIыкIуэу Сарайхьэлъкъ къыдэтIысхьа Iэлигъуэт-пэщэм а жыфIэр зэхихамэ, егъэлеяуэ фхуэгубжьынт.
– Мыдэ, Ашабэ Миншакъ и жыIауэ, иджыри къэс кърым хъаным и щыблэм дыщыфIэпсэуакIэ, адэкIэ гъуэгъуэнухэми зыгуэрурэ дакъелынщ. Къеблагъэ, Iэта-Ильяс. Уэрщи, Нэкъар, дяпэкIэ усакъмэ нэхъыфIщ: зэжетIам урищыхьэтщ, щыхьэтым и Iыхьэми уэ езыр ущыгъуазэу къыщIэкIынщ.
– Сэ схуэдарэт сакъын хуейхэр, – погушыIэж абы абрэджыр, – адыгэ и хьэщIэ быдапIэ исщ. Сэрщи – сохьэщIэ! АдыгэлI хашэрэттIэ?! Прозэ
– Дэнэ кIуэн кIэмыргуейхэр? УзихьэщIэщ нобэм щегъэжьауэ, – мэгушыIэ аргуэру Бэлэтокъуэр: – Зы чэнджэщ иджыри фэстынти: мысэр зэи къэвмылъыхъуэ, абы фIым ухуишэнукъым.
КIэмыргуеипщыр гушыIэрт, уэршэрырт, арщхьэкIэ зы дакъикъи теплъэкъукIыртэкъым бгыщхьэм къытет и малъхъэ шум. Бэлэрыгъыр зи хамэу къекIуэкIа жаней абрэджми, уэршэррэ пэт, илъагъур а зы шу закъуэрт. Бейгуэлищыр Даур пежьат. Мыдрей къэнахэми бгыщхьэрт я гупсысэр здэщыIэр, ауэ псом хуэмыдэжу сакъыр Iэта-Ильяст.
Жыжьэжтэкъым кIэмыргуеипщым и хьэблэр, итIани, Бэлэтокъуэ игурэ и щхьэрэ зэтемылъу зиплъыхьырт. Пщыр щIэпIейтейр
бгыщхьэм тет шум и закъуэтэкъым. Абы дзыхь яхуищIыртэкъым кIуэрыкIуэм тету гъусэ къахуэхъуа мыдрей шууитIми. «Куэд щIакъым мыхэр Абрэджым и гъусэу щыщытар, ерыскъы зэдагуэшу, зы мафIэм
щыпэрысар. НтIэ, иджы пIалъэкIэ зэрызэпикIуэтам, е а щIызэпикIуэтам и щхьэусыгъуэми сыщымыгъуазэу, дауэ мы тIур си фIэщ зэрысщIынур? Пэжщ, жаней абэрэджыр хуиту си нэм къыщIоплъэ, жьэнахуэуи игу илъ къысхуеIуатэ. Мес, Iэлигъуэт-пэщэм ехьэлIауэ зыри трилъэфакъым, итIани… Езы тIур, дыгъужьым ещхьу, зэрызэхущIэплъыр-щэ?! Сыту пIэрэ Сарайхьэлъкъ дэс кърым лIыкIуэм и цIэри Мамсырым мыбдеж имыкурэ имыбгыу къыщIыхиIуар? Ди жагъуэ-ди щIасэми, Кърымым дызэрыхуэжыIэщIэр къыдиудэкIыжу арщ. Дэнэ щыIэу пIэрэ адыгэхэм я къэкIуэну пщэдейм тегузэвыхь лъэпкъылIхэр? Я щхьэ Iуэхум дэтхэнэри къыдэхуэркъым. Япхъу къэжэпхъамэ, зы пащтыхь, е зы сулътIан, е хъан гуэрым хурагъашэрэ пIалъэкIэ благъагъэ-убзапIэ иувэмэ, я къалэныр ягъэзэщIа къафIэщIыжурэ, адыгэщIыр чэрэчэм хуашащ! Кърымхэми яхуэмыгъуэтыр дэ тхуэдэу фызабэ бжыхь зэпэгъуаниблщ. Хэту пIэрэт, мыкърымми, дэ тхуэдэ фейдэм и Iэмалыр зыIэщIэзыгъэкIынур? Нэгъуейхэращи, къытщыгуфIыкIыжурэ, я сэ къуаншэр ди блэгъукIэ лъабжьэм къытхухагъэтIысхьэ. Мес, кърымхэмрэ жанейхэмрэ я бжьыхьэкIапэ зэтам хуэдэу зэбгъэдэсщ. ИтIани, жаней абрэджым зы псалъэ гъуэщауэ къыIэпыхуакъым апхуэдэ гъунэгъугъэм езыр зэрыхущытым теухуауэ».
Нэкъарщи, ар ежьэрт Бэлэтокъуэпщымрэ езымрэ я закъуэу
къыщынэнум. Ар хьэзырт ХьэтIохъущокъуэм зэрыIущIамрэ зэжраIахэмрэ пщым хуиIуэтэну. АдэкIэ нэхъ щхьэтечу Бэлэтокъуэм къыпихынут зы жэуап IупщI гъэзапIэншэ: сыт пщым и мурадыр? Зэкъуэувэхэрэ? Пщым и псалъэр зэхыумыхауэ, езы кIэмыргуейхэм унагъуэщхьэрыкIыу уахыхьэныр, дауи, къезэгъыркъым. Абрэджми, и нэхъуейр щхьэщыкIауэ, Даур дежкIэ мыувыIэжу мэпIастхъэ. ГъэщIэгъуэнракъэ, щIалэр пщылIыпIэм итыху Iэгуэ-лъагуэ зищIри, зэ закъуи зыкъигъэхъеякъым. Иджы, нэгъуэщIхэм а пщылIыпIэр Даур щхьэщаха нэужь, зыкъищIэжауэ, тау-тач жрегъэIэ. Иджы плъагъурэ – игу къэкIыжащ къуэ зэриIэр!
– Абрэдж мырзэр бзэхаи, – и малъхъэу щытам щыдыхьэшх щIыкIэу, жеIэ Бжэтокъуэпщым, бгыщхьэмкIэ здэплъэм. 53 54
Прозэ
– Къытхуэныкъуэу къыщIэкIынкъым, – и напIэ зэвхэр нэхъ зэвыжу зэхуишэурэ Iэта-Ильяси погуфIыкI, иджыпсту зыбгъурыту кIуэхэм я гъусэ дыдэу зыкъызэрилъытэжар «дэ» жыхуиIэмкIэ къигъэлъагъуэу.
– Дэ дрихэт абы? Уэращ и шу гъусэр. Уэращ и мурадхэм нэхъ щыгъуазэри, – темыгушхуащэурэ къопсалъэ Нэкъар.
– Сыт щхьэкIэ, пщыгъупщэжауэ ара, уэрэ сэрэ дызэдэщIыгъуу, Абрэдж Мырзэбэч ерыскъы зэрыдэдгуэшар?
– Сыт сэ ар сщIэжын щIыхуейр? Сэ сызыдэшхауэ хъуам я щIыхуэ стелъу ара?
– Шха нэужь, «Iэлъхьэм дурилэхь» жаIэ хабзэщ…
Мамсырыр къыщитхъыпэри, шыр къыжьэдикъуэурэ:
– Еплъыт абы сызэригъэкъуаншэм… Сыт, нэгъуей, Абрэджым и лы гъур хьэжыгъэ къэсщтар къызэпхъуэныжыну укъызиутIыпщауэ ара?
– Зыри уэсхъуэныжыркъым. – Iэта-Ильяс, «укъызиутIыпща» къикIыр псалъэр къызыфIимыгъэIуэху хуэдэу: – Абы нэхърэ нэхъыфIщ зиусхьэным деж Мырзэбэч и лIыкIуэу сыкъызэрыхуэмыгъэкIуар къэIуэтэжи.
блегъэцIэфтри, тхьэкIумэм абы и – Зи гугъу пщIыр Дауру щытмэ, уигу къэгъэкIыж сэри Абрэджым и жыIэщIэ сызэрымыхъуар. Умыгузавэ: пщым щIалэм пригъэжьакIэщ езым и бейгуэлхэр. Си щхьэм къысхуимыгъэтIасэр фэ тIур фызэрызэкIэрыхуарщ.
Жаней абрэджым щыгъупщатэкъым Мырзэбэч и хьэгъэщагъэхэр щыщIиIуэнтIапэм деж, нэгъуейр, Iэмал зэриIэкIэ, адыгэхэм я лъэныкъуэу зэрецIэнтхъуэкIыжыр. ИтIани, Нэкъар и гур бгъэдимыгъэхьэу, Iэта-Ильяс зы гурымыхь гуэр къыщхьэщихырт: нэгъуейр лIыуэ къилъытэртэкъым Мамсырым…
Iэта-Ильяс, и пэм жьы къримыхужу, зигъэгусат. «Фэр папщIэ гугъу зезыгъэхь сэ схуэфащэт-тIэ ар? ФIыщIэ къысхуэфщIу, сыкъызыхэфшэным и пIэкIэ, дзыхьыншэу, упщIэ гуемыкIу гуэрхэр къыспывогъэтIылъ. Нэкъар фIэкIа зыри ухуейкъым… Еплъ абы иджы къызжиIэхэм! Абы хуэкIуэмэ, сэ сыщхьэхуитщ, сызыхуейм сыщIыгъущ. «Сыхуитщ!» – жиIами, абрэджым жэуап иритыжащ:
– БжесIэнщ. Жыг къудамэрэ пэт, гъууэрэ гуэщIыкIыж хабзэщ. УрихьэлIакъэ зэи апхуэдэ?..
Бэлэтокъуэпщыр а псалъэмакъ-зэдауэм здыщIэдэIум егупсысырт: «Уоу, Алыхьышхуэ! Сыт цIыху лIэужьыгъуэ мы нобэ сызыхуэпшахэр? Мы тIум зэжраIэхэр… ИтIани, хабзэкIэ къезгъэблэгъащи, мыбыхэм сыт къызыкъуамыхми, си хьэщIэху, хьэщIагъэ есхыпхъэщ. Дысакъын хуеящ. Iэлигъуэт-пэщэм и дэщIакIуэ Батыр ефэндым зэрызищIынур тщIэркъым. Мамсырыращи, Батыр ефэндыр мы дунейм трилъагъуэ хъуркъым, ауэ Мырзэр и ныбжьэгъущ.»
Нэкъар, и абрэдж хабзэм тету, нэгъуейм псалъэзэдауэ ирищIэкIми, и нэ чы техуауэ, Бэлэтокъуэпщым кIэлъыплъырт. Пщым иджыпсту зэригъэзахуэр жаней абрэджым зэхихам хуэдэу ищIэрт. «Тыншкъым, дауи, Бэлэтокъуэр зэрыува щытыкIэр: шууитI иригъэблэгъамэ, зыр Прозэ
абрэдж хьэхэбасэрэ адрейр кърымхэм я хьэихубжэхуэщI нэгъуейуэ… Дязыхэзми дзыхь къытхуищIыркъым, итIани, адыгэ хабзэм зрегъэхьри, и хьэщIэщым дыщIешэ». Нэкъар кIэмыргуеипщым и гурыщхъуэхэр щхьэщихыну хэтт зэрыхузэфIэкIкIэ, арщхьэкIэ езыр абрэджти, хуэжьакIуэтэкъым а зыпэрыхьа Iуэхум. Мамсырыр щыму Бэлэтокъуэм хущIэплъырт…
КIэмыргуеипщри кIуэрт, уанэгум пкъыкIэ хэщIыхьа хуэдэ,
уардэу зиIыгъыу. ЛIы екIут ар езыр: щхьэпэлъагэрэ плIабгъуэу, и бгы псыгъуэр дыжьын бгырыпхкIэ зэщIэпхъуэтарэ, дыжьынхэкI Iэщэфащэр кIэрылъыжу. Пщым и плIэм дохъутейр илъщ, дыжьын бгырыпхым сэшхуэрэ дыжьын сампIэ къамэрэ гуэлъыжщ. И цеищхъуэр хьэзыр дыжьын Iупэщ, щIопщыр и Iэдэжщ. Зи уанэгу ис пцIэгъуэплъыр и шу гъусэхэр зытесым IупщIу къахобелджылыкI.
Нэкъар игу ирихьыртэкъым пщыр зэрыгъэщIэрэщIар: «нысашэ ежьа нэхъей…». Арыххэуи а зэгупсысам хущIегъуэжырти: «Си Iуэху хэлъ пщым и шыфэлIыфэм? Зэрыхуейуэ зрырещI! Сыт зыкIэримылъхьэми и хьэлэлщ, лъэпкъым и Iуэху тхудих закъуэмэ, адыгэм лей къытримыгъэхьэмэ… Мес, Абрэджри, мырзэ ящIыну мэхъуапсэри, Кърымым и унэIуту дэтщ. Пщыну е пщыхэм задищIыну мэпIэцIеиж! Ар Iуэхутэкъым. Мыдэ, жаIэр пэжмэ, кIэмыргуеипщыр Батыр ефэндым и IэмыщIэм исщ, зэрызэхэсхамкIэ, игъэпIэтIауэркъым. Арауэ щытмэ, сытым и мыхьэнэ мыбы иджы сепсэлъылIэжкIэ? Пщыжьым (Болэт и адэм) и адыгагъэр, и лIыгъэр цIыхухэм ящымыгъупщауэ ноби яIуатэ. И къуэращи, мис, Батыр ефэндым здыхуеймкIэ ешэ. Ар пэжу щытмэ, япэрауэ – и адэм и щIыхьым Болэт йопцIыж, етIуанэрауэ – кIэмыргуей лIакъуэр кIуэдыжыпIэ ирешэ… ПцIымэ-щэ? Зыгуэр зыхужамыIэ пщы мы дунейм тет-тIэ?»
Щхьэж и гупсысэ и псэдауэу, кIуэрт шухэр. Дэтхэнэми щIэгуауэщхьэуэн и гъунэжт. Щым хъуа а гупым Iэта-Ильяс къахопсалъэри:
– Мо дыгъэр здынэсар флъагъуркъэ, шэрджэсхэ? Ичындыр къэблэгъащ.
къуэпщым хуоплъэкIыж.
Шухэр япэщIыкIэ дыгъэ тIысыжам хущIоплъри, итIанэ Бэлэто-
– Уэ, нэгъуей, уи тхьэкIумэр хуабжьу жанщ. Дауэрэ зэхэпхат азэным и джэ макъыр? – жеIэ Нэкъар, къэмыIуа азэнымкIэ гупсысэр ишэщIыну хэту.
– Сэ жысIар мо дыгъэм дызэригъэгъуазэрщ, армыхъумэ, Iэта-Ильяс къриIуэкIар кIэмыргуей ефэндым и азэным и Iуэху зесхуэххакъым.
мурад иIэтэкъым кIэмыргуеипщми. И бейгуэлхэм яшхэр хэплъыхьауэ шыфIт, езым ейрати, – нэхъыфIыжт. Зэ я фIэщу ягъэлъэхъумэ, жылэм дыхьэжынут… Абы хэту, азэн джэ макъыр гъунэгъу дыдэу къоIури, шухэм къэуIэбжьауэ заплъыхь: бгыщхьэм къытеувэжауэ, Мырзэбэч азэн джэуэ арт.
игъэзэщIэн 55 56
Прозэ
Бэлэтокъуэм хьисэпыр псынщIэу зэригъэзэхуащ: «Ичындыр
иджыпсту дымыщIмэ, Батыр ефэндым зыгуэрым бзэгу хуихьыжынущ, адрейми гуфIэу Iэлигъуэт-пэщэм Iуридзэжынущ. Ауэ щыхъукIи, жылэм дынэсыжыпащ, сыт дэ мы нэгъуейм зыдэдгъэшын щIыхуейр?!»
Бэлэтокъуэм шыр лъэхъу-хьэмкIэу щыщIигъэIэм, бейгуэл шухэри хьэмкIэу пщым и ужь иуващ.
Iэта-Ильяс бгыщхьэм къытет Мырзэбэч дежкIэ плъэри:
– Фыкъысхуеплъыт, кхъыIэ, мы Iиманыншэм! Дапхуэдизрэ
гъуэгу сыдытемыхьами, зэи къызгурыIуакъым ар зищIысыр: щыхуейм деж зэ ефэнды мэхъу, зэм – мырзэщ, ауэ тIум щыгъуэми – и Iи, и къами лъы защIэщ.
Бэлэтокъуэм и нэмэз уахътыр сыт щыгъуи и унэ щищIырт.
Иджыпстуи пщыр епсыхыжщ, андезымрэ нэмэзымрэ зэфIигъэкIри, хьэщIэщымкIэ иунэтIат, арщхьэкIэ куэбжэмкIэ къиIукIа зэрызехьэ макъым къыдызэтеувыIэри, бжыхьым хуиIуэнтIэжащ. КIэмыргуеипщым и псэр занщIэу здэжар и пхъурылъху Даур дежт: «ЩIалэм зыгуэр къыщымыщIарэт!»
Куэбжэпэм шу гуп щызэрызехьэрт. Бейгуэлхэр абыхэм япэуват. Шу гупым я пашэр зэры-Мырзэбэчыр пшапэ кIыфIым къыхилъагъукIри, пщым:
– Жылэр къыфщIэплъу, фыщIызэрыгъэкIийр сыт?
– Зиусхьэн! Мы гупыр ди хьэщIэхэм къакIэлъыкIуауэ арщ, – жеIэ Айдемыркъан бейгуэлым.
– Сыт я мураду? – щIоупщIэ пщыр, Абрэджым мураду ищIынкIэ хъунухэр имыщIэщыгъуэж пэтми.
– СымыщIэ зэрыжысIэнури… Ди хьэщIэхэр я деж ирагъэблэгъэну хэтщ.
зэримыщIыр?
– Сыт, Мырзэбэч имыщIэу ара адыгэ хьэщIэм бысымхъуэж – Бэлэтокъуэ, сэ зыкIи сригузавэркъым уэ пщIэм! – губжьауэ къопсалъэ Абрэджыр. – Уэ уи пщыж кърымхэм я лIыкIуэ Iэлигъуэтпэщэм и унафэкIэ мыбы сыкъэкIуащ!
– Зиусхьэн, шу гупыр къызыкIэлъыкIуар дэрауэ щытмэ, дэ дыхьэзырщ абы жаIэр тщIэну, – жеIэ Мамсырым, Iэта-Ильяс щIыгъуу хьэщIэщым къыздыщIэкIыжым.
– Мамсыр, хэт уи гугъэ уэ къыпхуэныкъуэр?! – къокIуатэ Мырзэбэч. – Си цIыхухэм уэрыншэуи Iуашыфынущ гъэпцIагъэкIэ гъусэ зыхуэпщIа нэгъуейр.
Зэгуэр сыкъэпцIауэ щытмэ, сыкъэзыгъэпцIар уэращ, Абрэдж и къуэ! НэгъуэщIкъым. – Iэта-Ильяс мамыру попсэлъэж къэзыгъэпудыну хэт Мырзэбэч.
А зэманым ирихьэлIэу, еуэкIыпIэмкIэ къыщыкъуэкIащ шу гуп. Абы яхэтт Абрэджым и къуэ Даурыр.
И къуэр къызэрилъагъуу, Абрэджыр щIоупщIэ:
– Уэра ар, Даур? А къэзмыцIыхуар? Прозэ
– ГъэщIэгъуэнкъым иджы сыкъыумыцIыхуами… – ауан щIэлъу подыхьэшхыкI Даур.
къым Даури.
– ЗыкъэщIэжыт, щIалэ! Узэпсалъэр уи адэщ!
– Сыщыгъуазэщ хэт и пащхьэ иджыпсту ситми … – къикIуэтырБэлэтокъуэр, къэпIейтеяуэ, и пхъурылъхум хуоплъэкIри:
– ШыIэныгъэ, Даур…. ШыIэныгъэ!..
АрщхьэкIэ щIалэр анэ дэлъхуми попсалъэри:
– Зиусхьэн, хабзэкIэ зысшыIэу щытми, икIагъэ къызэзыха мыбы хуэфащэ жэуапыр естыжыну емыкIукъым.
– Абрэдж Даур! Уэра ар? ЛIыгъэ пхэлъ, укъэзылъхуам упэувыжын хуэдэу?.. – мэгие Болэт.
Чий бжыхьымкIэ щабэрыкIуэу къыкъуэкIа Батыр ефэндым и нэгум къищырт псалъэмакъым и пэм щегъэжьауэ къызэрыщIэдэIуар. Даур и псалъэр нримыгъэгъэсу, ефэндым и IитIыр зэпсалъэхэмкIэ ишийуэрэ жеIэ:
– Муслъымэнхэ! Алыхьу дунеишхуэр къэзыгъэщIамкIэ фыплъи, псалъэ дыджкIэ зым адрейр фымыуIэ. Алыхьым псори елъагъу. Сэри сызэрыфIуплъэр абы и нэкIэщ. Мырзэбэч, уэр нэхъ цIыхуфI Алыхьым къигъэщIатэкъым, уи шу гъусэхэр игъэкIуэтыж! Уэри, Даур, тIэкIу дэчыхи, Алыхьым гъуэгу къыуитынщ. УщIалэщ, дяпэкIэщ уи насып къэкIуэгъуэр. Сыт хуэдэ щхьэусыгъуэкIэ фызэпэщIэмыувами, муслъымэнхэ, шейтIанхэм фагъэщхьэрыуэу арщ. ПщIыхь Iейм хуэдэу мы псори зыщывгъэгъупщи, фи псэм нэхъыфIыр щывгъэуш.
Батыр ефэндым и псалъэр Iэзэу пхыкIри, Мырзэбэч и гупыр IукIыжащ. ХьэщIэхэри мамыру хьэщIэщым щызэхэтIысхьащи, мэуэршэр. Мамсырым иджы Iэджэ зэпелъытыж: «Мы нэгъуейм шэч къытесхьэурэ си щхьэ езмыпэсарэ пэт, псоми ди пащхьэ иту, Мырзэбэч хуэфащэ жэуап иритыфащ. ЛIыгъэщ ар!» Апхуэдэурэ здэгупсысэм аргуэру гурыщхъуэхэр къыщхьэщыхьэрти: «Хьэуэ… Сыщымыуэу пIэрэ? ЗэрыгъэIущауэ, дыкъагъапцIэмэ-щэ?.. Емынэми зэхигъэкIынкъым мы гупым, я фейдэ хэлъмэ, къызыкъуахынум и гъунэр! Уи щхьэр хозэрыхь мыбыхэм я хьэгъэщагъэхэм… Догуэ, сыт нэгъуейм фейдэуэ иIэнур, Iэлигъуэт-пэщэмрэ Мырзэбэчрэ бзэгузехьэу яхуIуткIэ?!»
ХьэщIэхэм я гъуэлъыжыгъуэти, и хьэщIэгъум ещхьыркъабзэу, Нэкъар къамэр и пIэщхьагъ щIилъхьащ. Жейм пэплъэу здыхэлъым Мамсырым и Iэр къамэ IэпщэмкIэ фIэкIуэрт. «Сыт сщIэ хьэдэгъуэдахэр!» – жиIэрти, укIытауэ къэувыIэжырт. Тэлай дэкIри, абы и гъунэгъум зыхуигъэзащ:
– Нэгъуей, ужейрэ?
– Сыпырхъыу жумыIэ иджы…
– Хьэуэ. Ужейрэ умыжейрэ зэзгъэщIэну аркъудейщ.
– Ужеин, Мырзэбэч а зэхишахэм иужькIэ?..
– Пыхуу ужеинщ! СригуфIащ Абрэджым хуэфащэр зэрыжепIэфам. КъызгурымыIуэр Батыр ефэндыр абдеж уащхъуэдэмыщхъуэу къызэрыщыхутарщ. 57 58
Прозэ
– Къыщыхутауи? КъызэрысщыхъумкIэ, ар абдеж къыщытпэплъауэ къысфIощI… Мырзэбэчрэ абырэ я зэхуаку псы дэжыркъым, – мэдыхьэшх Iэта-Ильяс.
– Япэ дыдэ ущыслъэгъуа лъандэрэ, Iэта-Ильяс, сигу усхудэмыхьэу Iумпэм усщIырт. Иджы хьэкъ сщохъу уи гум фIей зэримылъыр. Хэбгъэзыхьмэ, дзыхь пхуэфащэу къызолъытэ. Сыхуейт Iуэхур апхуэдэу къыщIэкIыну… СщIэркъым адыгэбзэ щызэбгъэщIар дапщэщми: къабзэу уропсалъэ. Мырзэбэч ущригъусахэм щыгъуэ?
– Мырзэбэч абы зыкIи къыщыщкъым. Адыгэбзэ сэзыгъэщIар сызыдэпсэуа шэрджэсхэрщ. Си анэшхуэр хуабжьу цIыху Iущт. Абы диущийрт: «Фызыхэс лъэпкъым и бзэр хуиту зэвгъащIэмэ, фи псэукIэри нэхъ хуит хъунущ». Си анэшхуэм фIыщIэ лей щыхуэсщIа щытыкIэхэм дапщэрэ сихуа сэ! Адыгэбзэр сощIэ. Си гугъэщ фи пащхьэ емыкIу къыщызмыхьын хуэдэу сыпсалъэу. Мыдрейуэ, Чынгыз и шуудзэм дуней псор игъэгулэзу щытат-тIэ зэгуэр. Дэ дыкъызэрыфщыхъур абыхэм я кIэрыхубжьэрыхуущ! Пэжщ ар, Чынгыз дрижылэщ дэ. Фэри зыщывмыгъэгъупщэ: дыкъызыхэкIари дощIэж, ди лъы къаруи зэи кIуэщIакъым. Дэри зэгуэр диIэгъат Орда лъэщ…
Мазэгъуэ нэхур мащIэ-мащIэурэ хьэщIэщым къыщIэкIуэтащ. Псори щымт. Ауэ, куэд дэмыкIыу, а даущыншэ жэщыр къызэпаудащ Нэкъар и псалъэхэм:
– Пэжщ а жыпIэр, Iэта-Ильяс. Сэри сыхуеякъым уи жагъуэ сщIыну. Ауэ, си ныбжьэгъу, Кърым хъаныгъуэр зэгуэр фи дэIуэгъуу щытауэ жыхуэпIэр къыпхуагъэгъункъым.
– Япэу зэхэсхыу аракъым ар сэ. Кърымхэм сащIыхэмызэгъари арагъэнщ сэ. Кърым хъаныгъуэращ си щхьи, си унагъуи, си лъэпкъышхуи насыпыншэ зыщIар! ИкIэм-икIэжым, пцIы зэфэзэщкIэ зэщIэшха мо Абрэдж Мырзэбэч пэшэгъу схуэхъури, тесшэчэжам и мащIэри схурикъунти… Дапщэрэ сыкъеIа абы сыкъыпыкIыну?! Дапхуэдиз лей сэ абы къызипэсар! Ауэ, итIани, си щхьи, си гъащIи хьэрычэт хуэсщIэжыфакъым. Абдежщ си насыпыншагъэ псоми я къежьапIэр. Иджы псори блэкIащ.
– Иджыри къэс пшэчыххэн хуеятэкъым.
– Уэ сыпIумыщIатэмэ, адэкIи сшэчыну къыщIэкIынт. Сыбэшэчщ сэ езыр. ШыIэныгъи си мащIэкъым. Закъуэныгъэм сыпэмылъэщу аркъудейщ.
– Сэра, нэгъуей, ар зыжепIэр?! Закъуэныгъэр зищIысыр сэ схуэдэу зыми игъэунэхуакъым. Шы уиIэтэкъэ уэ? Ар щIыжысIэр сэ си шыр си чэнджэщэгъуу илъэс зыбжанэ хъуауэ сызэрыпсэурщ.
– Апхуэди мымащIэу къысхуихуащ. СыкъыщыгурыIуаи щыIэщ си шым, сыщызэхимыхари нэхъыбэжщ.
– УзэхэзымыщIыкIыр уанэш зэи пхуэхъунукъым.
Жэщ ешар бгым щхьэдэхыжыну еIэрт. Нэхулъэр къэхъуапсэрт зыкъызэщIихыну, арщхьэкIэ жаней абрэджымрэ нэгъуеймрэ я гу бампIэ къеблыжам щIэ иIэтэкъыми, псалъэм псалъэр къыпащэрт. Нэкъар и гум щызэрызехьэ хьэкъувыкъухэр Iэта-Ильяс ириIуэты- Прозэ
лIэри, и псэр нэхутхьэхуу итхьэщIыжат. Нэгъуейми, Кърымым щилъэгъуахэр абрэджым жриIэжурэ, и гужьгъэжь кIэкъинэр тIысырт. Нэгъуейм фIыуэ хищIыкIырт кърымхэр щIызэпэщIэувам: IэщIагъэкIэ лажьэхэмрэ сату зыщIхэмрэ къыIэщIатхъ къуэдымкIэ мырзэхэм зэи загъэнщIыртэкъым. Къэрал мылъкуми къэрал Iуэхухэми едыгъуэжурэ зи бохъшэр зыкъуа а гуп цIыкIум я зэфIэкIыр инт, зыIэрагъэхьа мылъкури нэхъ иныжт. Апхуэдэхэр, дауи, зауэ хуейтэкъым, сыту жыпIэмэ, зэхуалъэфэсар а зауэм хэкIуэдэжынут. Ауэ хъаныр зауэ
хуэныкъуэт: япэрауэ, тырку сулътIаным иукъуэдияр зауэт, етIуанэрауэ, щIэмычэу кIуэщI хъан мылъкур Iэмал гуэркIэ иригъэкъужын хуейт. ДэнэкIи къыщызэпэплъыхьи, зауэ къезыхьэжьэнухэм я щхьэусыгъуэ фIэкIыпIэншэр фейдэщIэхым екIуэлIэжырт. Адыгэхэр
нэгъуэщIт: мыбыхэм хабзи цIыхугъи зэрахьэ, ауэ щыхъукIи, тIасхъапIэшхуэу якъуэлъщ езыхэр зэрызэкъуэмытыр. Щхьэж и щхьэ и пщыжщи, абы токIуадэ зэрылъэпкъыу. Иджы хъаным зауэ къарищIэкIрэ адыгэхэр псори зэкъуэмыувэмэ, нэгъуейхэм хуэдэу, «ди блэкIар щэджащэт» жаIэххэурэ, зырызу зэкъуэчауэ тхыдэм хэкIуэдэжынущ.
– ЗауэфI щыIэкъым, – хощэтыкI Нэкъар. – Иджы гурыIуэгъуэщ Кърымыр зауэм щIыщIэхъуэпсыр.
– Зауэм зэхэгъэж ищIыркъым. Абы хокIуадэ лIыхъужьри, къэрабгъэри, цIыху пэжри, пцIыупсри.
– Ар апхуэдэу щытмэ, сыт-тIэ текIуэныгъэкIэ дызэджэжыр?
– ТекIуэныгъэри? Ар лъэпкъыпсэр мычэму зыхуэныкъуэ къару лъэщщ. Абы елъытащ лъэпкъым и пщэдейр.
Мамсырым игъэщIагъуэрт Iэта-Ильяс и губзыгъагъэр: «ЕдаIуэт абы жиIэхэм, и гупсысэкIэ Iущым. Мырзэбэч сыт щыгъуи ауан ищI нэгъуейм жиIэхэм содаIуэри, хьэкъ сщохъу ар зэрыIущыр. Мы лIыр къыпщIодэIуф, узэхещIыкI. Ауэ и закъуэныгъэм и щхьэусыгъуэкIэ сыщеупщIым, и насыпыншагъэхэм я къежьапIэр Кърым хъаныгъуэрауэ жиIэри, адэкIэ зыри къыпищэну хуеякъым.
Мис сэ… СыбзыщIыркъым кърым тэтэрхэм я зэранкIэ абрэдж сызэрыхъуар. СыбзыщIыркъым Кърым щIыбым си Сурэт зэрыдадзэжрэ, дуней нэху зэрызмылъэгъуар. Зэт, мыдэ… Абрэджыр IэтаИльяс ехъурджауэу зэгуэрым зэхэсхат: «Уэ уздэщыIэн хуеяр мыбдежтэкъым, атIэ ущаугущхъуа хьэрэмырщ…» Ярэби, пэжу пIэрэ-тIэ ар?! А фIэщщIыгъуей икIагъэр мы нэгъуейм къращIар пэжу щытмэ, гурыIуэгъуэщ кърымхэм мыбы яхуигъэш лъагъумыхъуныгъэр… Иджы гурыIуэгъуэщ нэгъуейр мыбдеж щIыщымызагъэр: ауан къащIыным зыщехъумэ». Зи къару илъыгъуэ цIыхухъум апхуэдэ икIагъэ епщIэныр гуэныхьу щыIэм я гуэныхь лейщ…»
Жаней абрэджым и гур нэгъуейм апхуэдизкIэ щIэузырти, адэкIэ уэршэрыну хуэмеижу, жейбащхъуэ макъ зещIри:
– НэхулъэфI укъикI, Iэта-Ильяс.
– Уэри нэхулъэфI укъикI, – къыпедзыж нэгъуейм. 59 Пщэдджыжьышхэ нэужьым Мамсырымрэ нэгъуеймрэ гъуэгу техьэжыну я шы-уанэ зэщIалъхьащ. Махуэм дахэу зиукъэбзырт, уафэри мамырти, гъуэгуанэ зэгъкIэ гугъэ уигъэщIырт. ЛIитIым Жанейм кIуэну я мурадти, дуней уэфIым игъэгушхуауэ, езыхэри еужьэрэкIырт. Абы ирихьэлIэу, Бэлэтокъуэпщым и куэбжэм шу гуп зыщIыгъу гулэгъунэ къыIухьащ. Хуабжьу хуэсакъыу гулэгъунэм бзылъхугъитI кърашри, Бэлэтокъуэ гуащэр здыщIэсым щIашащ. Ахэр КIэрэф Налмэсрэ КIэдэш Сурэтрэт. Зи нитIыр бзылъхугъэхэм ятедиеу зэфIэжыхьа Мамсырым и цIэри зэхихыжтэкъым. Нэкъар къыщыщIар IэтаИльяс къыгурыIуати, и нэ зэвитIыр набдзэ цыплъхэм ящIэпщхьэжауэ, Мамсырым и насыпым дэгуфIэрт.
ХьэщIэхэм къэхъуар зэрагъэзэхуэну хунэмыс щIыкIэ, Бэлэтокъуэпщым и шы фIэдзапIэм аргуэру шууитI къыIухьащ:
– Кърым хъаныгъуэм и лIыкIуэу Шэрджэсым щыIэ Iэлигъуэтпэщэр кIэмыргуеипщым пщэдей шэджагъуэхуэкIуэу Сарайхьэлъкъ къыщыпоплъэ.
Прозэ
ХХ 60
Бэлэтокъуэпщыр унэм къыщыщIэкIам уафэр иджыри пшэплъым къриIакIэтэкъым. Уэгум хуэмурэ нэхугъэ къихьэрт. Пщэдджыжь пасэм пежьууэ, адакъэхэр уэру зэпэIуэжырт. Къурш жыжьэхэр иджыри хэщхьэукъуэрт къундэпсо гъуэзым. Жьыбгъэ щабэми, дэхащIэурэ, зэм джэгуу зиIэтырт, зэми сабыру щIыщхьэм зытрилъэфэжырт.
Пщыр шэщым щIыхьащ, къызэпиплъыхьащ фIыуэ илъагъу и натIэхур. Шхалъэм удз Iэгуэ худидзэу, хьэкхъуафэм псы тIэкIу хигъэхъуа нэужь, шым и джабэхэм теуIуэм-телъэщIыхьурэ нэхъри къызэщигъэупащ. Шыр хэпырхъыкIыурэ иджы и пэщхъыныр игъаджэрт. И джабэхэр, хуэш ирижэ нэхъей, пIэжьажьэу игъэтхытхырт.
Iуэм къикIыжри, Бэлэтокъуэм жыг хадэм щежэх псыIэрышэмкIэ иунэтIащ. Псы щIыIэмкIэ хуиту зитхьэщIу унэм щIыхьэжа пщым иджы зэригъэзахуэрт Iэлигъуэт-пэщэр къыщIыхуеинкIэ хъунур. КIэмыргуеипщымрэ Кърымым и лIыкIуэмрэ зыкIи зэмыпэшэгъу цIыхухэт: зэи зэжьэхэуатэкъым, зыщIыпIи къыщызэдэщIатэкъым. Сыт-тIэ иджы, къызэкъуипхъуэту, Iэлигъуэт-пэщэм шу джакIуэ пщым къыхуигъэкIуэныр къызыхэкIар?
Iэлигъуэт зыдэс жылэр Болэтей пэжыжьэтэкъым. Бгы зэпрыкIыгъуэу щэней къазэрыпэщылъыр мыхъуатэмэ, шэджагъуэхуэкIуэу нэсынут здежьам.
ХьэщIэхэм пщэдджыжьышхэ ядищIри, гъуэгу техьащ Бэлэтокъуэпщыр. КIэмыргуеипщыр Сарайхьэлъкъ зэрыраджам щыгъуазэ лъэпкъ шу зыбжанэр, IэщэкIэ зэщIэузэдауэ, я пщым и ужь иуващ. Шухэр мэз лъапэм щынэблагъэм, абыхэм якIэлъысащ нэгъуэщI шу гуп цIыкIуитI. Ашабэ Миншакърэ Мамсыр Нэкъаррэ ящIыгъут абыхэм.
КIэмыргуеипщым «къыкIэлъыпхъэрахэр» щилъагъум, ябгъэдыхьэри Iэдэбу жиIащ: Прозэ
– Миншакъ, Нэкъар, фIыщIэ фхузощI гулъытэ къызэрысхуэфщIамрэ фыкъызэрысхуэгузавэмрэ папщIэ, ауэ фэ къывгурыIуэрэ ирагъэблэгъар си закъуэу зэрыщытыр? Бысымым къыгурыIуэнкъым икIи фIэфI хъункъым зыпэмыплъахэр хьэщIэ гъусэу зэрыхуэсшар.
– Зиусхьэн, дэ дыхьэщIэкъым! – пэроуэ пщым Миншакъ. – Зыпэмыплъа хьэщIэр а уезыгъэблэгъауэ къыппэплъэрщ.
– Пэжщ Миншакъ жиIэр, – къопсалъэ Мамсырыр.
– Шэрджэсхэ, пэжщ тIуми жыфIэр. Ауэ си жыIэм укъедаIуэмэ, зиусхьэн, сэ чэнджэщ уэстынут: «УмыкIуэ а къоджам и деж. Абы дзыхь хуэпщI хъунукъым».
– Сэ сыадыгэщ, Iэта-Ильяс, – жэуап ет Бэлэтокъуэм. – ЛIы къызэджамэ, псалъэ лей хэмылъу, сыдошэсыкI. ИтIанэ, сыщыгъуазэщ а сыздэкIуэм и хьэсэпэ здынэсми. Си зырикIщ ар: жагъуэгъукъым, жэрэгъукъым… «Узыхуейр сыт?» – жесIэну къыстохуэ. – ТIэкIурэ зыри жимыIэу щыта нэужь, къыпыгуфIыкIыу захуегъазэ и гъусэхэм: –
Дауэ феплърэ: «ШуудзэкIэ фымащIэщ, шу гъусэу – фыкуэдщ», – къывжимыIэну пIэрэ Iэлигъуэт-пэщэм?
Шу гупыр зэщIэдыхьэшхэри, апхуэдэ нэжэгужагъэм псори иджы нэхъ IэтIэлъатIэу дэгуфIэжат.
Бэлэтокъуэпщым пщIэ хуащIырт икIи фIыуэ ялъагъурт кIэмыргуейхэм. Зэрыпщым и хьэтыртэкъым ар къызыхэкIыр. ЦIыхухэм ягу дыхьэрт Бэлэтокъуэм и Iуэху зехьэкIэр, и цIыхугъэ къабзэр. Хьэуэ, кIэмыргуеипщыр жагъуэгъуншэтэкъым, хэбгъэзыхьмэ, емышыжу къыхущIэуэхэри и мащIэтэкъым. Апхуэдэ лIы зэIузэпэщым бий имыIэныр, дауи, щхьэгъэпцIэжт. «Алъпым дыгъужь хуэлъэщ», –
жиIатэкъэ пасэрей Iущым! Бэлэтокъуэм дежтэкъым ар щаублар, щаухыжынури ар щыпсэу гъащIэртэкъым. ЦIыху гъуабжэлъабжэм щыуагъэ бжьыгъэр зэи къытещыркъым: хозэрыхь и щытыкIэ гъуабжэм. Ауэ кIэмыргуеипщым хуэдэ цIыху щыпкъэ нэIурытым щыуагъэ къыIэщIэщIэмэ, и бийхэм къахэкIынукъым къыдэIэпыкъун, и Iэ къыхуэзышиин, атIэ, ягу тезэгъауэ, жаIэнущ: «Арат абы хуэфащэр!» ГъащIэр зэрыщытыр апхуэдэущ, икIи абы зыри пхуещIэнукъым. Бэлэтокъуэм дежи щиухыркъым бийхэм зэрахъэну бзаджэнаджагъэр, ахэр сыт щыгъуи йощэ я фейдэ къаIэрыхьэным. Ауэ езы гъащIэм хъарзынэу зэпешачэ Iейри фIыри, и нэхъыбэми фIыр щытекIуэ щыIэщ. Iейр гъащIэм нэхъ щыжыджэрщ, ауэ гъащIэр ипэкIэ зыгъэкIуатэр фIыращ. Лъагъуныгъэм гъащIэм къыпещэ, гулъытэмрэ гумащIагъэмрэ ядоIэпыкъу насыпыншэхэмрэ тхьэмыщкIэхэмрэ.
Пэжщ, кIэмыргуеипщыр дагъуэншэкъым, ауэ зи акъыл зэтес адыгэлIщи, щыуэу щыхэбжьахъуэ къэхъуми, зэригъэзэхуэжыну иужь итщ. ЦIыхугъэ хэлъу псэуну хэтщ. И дзыхь къэзымылэжьхэр щызригъэуасэри мащIэкъым. Абы ещIэ псоми дзыхь яхуэпщI зэрымыхъунур, итIани. ТхьэусыхакIуэ къыхуэкIуэ дэтхэнэми гупсэхуу йодаIуэ, зэпэщIэтыныгъэхэр тэмэму иубзыхуну хэтщ, ауэ къыщемыхъулIи Iэджэрэ къохъу. КIэмыргуейхэм я пщыр фIыуэ яцIыхуж: къыпщIэдэIурэ пэт, Болэт и щхьэр мащIэу игъэсысрэ лъагэу 61 62
Прозэ
иIэтыжамэ, игу зэбгъэбгъауэ арщи, пхуэфащэ жэуапри, нехьэкIкъехьэкI хэмылъу, къыптегъуэгъуэнущ! Жьэнахуэщ Бэлэтокъуэр.
… Шыр щIэущыкIыу макIуэ. Бэлэтокъуэпщыр мэгупсысэ.
Иджыпсту абы зэрегъэзахуэ цIыху ерыщхэр щытепщэ дунеймрэ апхуэдэ дунейм щызекIуэ хабзэхэмрэ. «Мис езыр хущIокъу зыщхьэщыт лъэпкъым адэ палъэ захуищIыну. ПэжкIэ убгъэдыхьэмэ, а къалэныр зыхьын хуейр ефэндырат, ауэ абыи езым и «ефэнды унафэщIхэр» къыщхьэщытыжщи, зыр – КIэмыргуейм, етIуанэр – Бахъшысэрей, ещанэр – Истамбыл щыIэу, абыхэм зэрахьэхэр емынэми хузэхэхужынкъым. Жэмыхьэтым и Iуэху дахэу дагъэкIыным и пIэкIэ, ахэр Абрэджым, Iэлигъуэт-пэщэм, кърым хъаным, тырку сулътIаным, зэпеуэжу, къахуоудж. Батыр ефэндыми, щыджэлэнкIэ хъуну здыхуигъэфащэхэм деж упщIэ щеубгъу: Iэлигъуэт-пэщэм иIыгъ къулыкъур къылъысыным щIэхъуэпс Мырзэбэч и ныбжьэгъу пэж хуэдэу зещI. Ауэ пэщэ ухъуну ущIэхъуэпс къудейкIэ Iуэхур зэфIэкIрэ?! «ПэщэкIэ» е «пщыкIэ» залымыгъэкIэ зэбгъаджэ щхьэкIэ, пщыи пэщэи ухъунукъым. Кърым хъанхэм я зэхэтыкIэри щIагъуэкъым: зыр тахътэм тотIысхьэ, адрейр традз. Трамыдзыфыр яукI. Къэбэрдейр-тIэ нэхъыфI Кърымым нэхърэ? Ахэри зоныкъуэкъу, зэрошх: псори Iущщ,
губзыгъэщ, псоми лIыгъэ яхэлъщи, махуэ къэс пщы уэлий зэдэгъажэ ящI. Къатежар пIалъэкIэ пщы уэлий мэхъури, аргуэру зэрышхын щIадзэж… СщIэркъым ХьэтIохъущокъуэпщыр кърымыдзэм зэрыпэлъэщынур. Зыр зым ауан ящIу зэхэмысу, езым я къэралыгъуэ зэкъуэт къызэрагъэпэщын хуеящ. Иджы мес, я щхьэм зауэр нэсати, «маржэ!» жаIэу къэбэрдейхэр къыдэуващ. Къагубзыгъыжащ иджы зы лIакъуэу дыкъызэригъэщIар!..»
– Мес Сарайхьэлъкъ…– къызыфIимыгъэIуэхуу жеIэ Iэта-Ильяси, нэщхъейуэ къыщIегъуж. – Си нэгъуеегъухэм, дауи, ящыгъупщэжащ хьэщIэ зэрырагъэблагъэ щIыкIэр…
– Дэри кърым тэтэру дыщытамэ, екIуу драгъэблэгъэнут, – жеIэ Нэкъари, адэкIэ къыпещэ: – Сыт хуэдэ хьэщIэгъуэ уэ зи гугъу пщIыр, нэгъуей?! Зиусхьэным и жыIауэ, дэ шуудзэ хуэдиз дохъу…
Ашабэр Нэкъар жиIам дыпыгуфIыкIащ, ауэ Бэлэтокъуэр а къыщежьэм жиIауэ щытам хущIегъуэжауэ, къопсалъэ:
– Гупышхуэу дыкъыщыкIуаи къэхъуащ нэхъапэхэм.
– Мы нэгъуейм дзыхь хуэпщIрэ? – Миншакъ Мамсырым йоIущащэ.
– Иджыпсту хузощI, – щэхуу педзыж абы Нэкъар, – ауэ и лъэпкъэгъухэм дахыхьэмэ, къызэрытхущIэкI тлъагъункъэ… Сытыт укъыщIызэупщIыр? Иджы ипэкIи зэ къызэптат а упщIэр… ЛIо, зыгуэр дэпщIэрэ мыбы?
– Мы иджырей дунейм гугъущ уи дзыхь зыгуэрым ебгъэзыну, –
нэщхъейуэ педзыж Ашабэми. – Хэт зыщIэр цIыхум и гум илъыр? Зэхэсхар пэжу щытмэ, Абрэджыр яхэтащ Iэта-Ильяс лей езыхыу зыгъэпудахэм. НэгъуэщIуи укъеплъ мэхъу а Iуэхум… – подыхьэшхыкI аргуэру Миншакъ. – Налмэсрэ Сурэтрэ я къабзагъэм цIыхухъунэ Прозэ
зэрытемыплъамкIэ мы нэгъуейр щыхьэт пэжщ. Мис ар нэхъ сфIэкъабылщ!
Шухэр Сарайхьэлъкъ дыхьэпIэм екIуэлIащ. Бэлэтокъуэпщым шу гупым иджы закъыхуигъазэри:
– Фигу къэзгъэкIыжыну сыхуейщ: кърагъэблэгъар си закъуэщ. Фэ мыбдеж фыкъыщыспэплъэ. Ди зэIущIэр дауэ екIуэкIами иужькIэ къэфщIэнщ. Ашабэ Миншакъ гъусэу здызощтэ.
– Зиусхьэн, – гузэвауэ къопсалъэ Iэта-Ильяс, – Мамсырымрэ сэрэ дыздэпшатэмэ нэхъ тэмэмт. Сэри тэрмэш сыпхуэхъуфынут.
Пщыр и пащIэкIэ щIогуфIыкIри, и шыщхьэр Iэлигъуэт-пэщэр къыздыпэплъэ СарайхьэлъкъкIэ егъазэ. Абы и ужь йоувэ Ашабэ Миншакъ.
Iэта-Ильяс, укIытэжауэ, и щхьэр ирихьэхащ. Абы ищIэрт нэгъуейхэм сыти къазэрылъыкъуэкIынур. Абы къыхэкIыу, пщыр хуэныкъуэнкIэ хъунут шу гъусэфI. Ауэ пщым и пIэкIэ жэуап къитыжащ Айдемыркъан бейгуэлым:
– Ди зиусхьэным адыгэбзэри нэгъуеибзэри уэ нэхърэ мынэхъ Iейуэ ещIэ. Ар езыгъэблэгъами и адэшхуэр адыгэ малъхъэу щытащ.
– И адэшхуэ Iущыр сыт хуэдэу щымытами, а и къуэрылъхум хьэщIэ зэрырагъэблагъэм мэскъал хищIыкIыркъым.
– Къэвгъанэ иджы зэдауэр! – къопсалъэ Нэкъар. ИужькIэ нэгъуейр лъэныкъуэкIэ Iуешри жреIэ: – КъыбгурыIуэркъэ Iэлигъуэтпэщэм Бэлэтокъуэр хьэщIапIэ къызэримышар?
– Ара? – и нэ зэв цIыкIухэр нэхъри зэву зэхуишэурэ Iэта-Ильяс фэрыщIу жанейм зыпещIыж: – Сэ ар сщIатэкъыми-тIэ! НтIэ, зыгуэр къэхъумэ, дауэ абы дызэрыдэIэпыкъунур?
БэмпIат хуабжьу нэгъуейр. Гупым яхэкIщ, шым епсыхщ, ар хъуэкIуэну хуиту иутIыпщри, езыр дыгъэм къигъэхуэба удзыпцIэм гууэщIу хэгъуэлъхьащ. Iэта-Ильяс и гупсысэхэр аргуэру кIуасэрт нэгъуей лъэпкъым и тхыдэм. «Ди хъан щэджащэхэм, дуней хъурейр я IэмыщIэ иралъхьэн къафIэщIыжу, дыкъыкIуэцIрашурэ мы шэрджэсхэм дыкъыханат. Адыгэхэр зищIысыр гурыIуэгъуафIэкъым: я псэ емыблэжу, езым ейр яхъумэ, ауэ хамэм ейр Iумпэм ящI, ар дыщэу щытми. Адыгэ-шэрджэсхэр зэи хьэлыншэкъым. ЦIыхугъи, лIыгъи,
гуапагъи, акъылыфIагъи ябгъэдэлъу, я хуитыныгъэр яхъумэж. Ауэ, хамэ яхэмыту, я закъуэу къыщынахэм деж, хэт нэхъыфIми, хэт япэ итми зэхагъэкIыну, зодауэ. Дапщэрэ си нэгу щIэкIа абыхэм зым адрейм лъакъуэпэщIэдз зэрыхуищIыр. Языныкъуэхэм деж апхуэдизкIэ гуащIэу ахэр зодауэри, сфIэпсэкIуэду сакIэлъоплъ! Дауи ирехъуи, зэи сехъуэпсакъым сэ адыгэхэм…»
Уэгум икIэрэхъухь пшэ гуэрэнхэм яхэплъэурэ нэгъуейм зэригъэзахуэрт кърымхэм я зэхэтыкIэр, зэригъапщэрт илъэгъуахэр, зэхихахэр. «Абрэдж Мырзэбэч! Сэ тхьэрыIуэ сщIащ а къызэпха лейр уи щхьэкIэ уэзгъэгъэунэхужыну. Сэ сощIэ, щихъыу зыкъэзылъытэж Iэлигъуэтпэщэм и деж уэ иджыпсту узэрыщыIэр. СощIэ Батыр ефэндыри фызэригъусэр. Ари, фэ фэщхьыркъабзэу, напитIщ. Бэлэтокъуэ сэ сыныз- 63 64
Прозэ
дищтамэ, а напэншэ гупым зезгъэцIыхужынти, я нэгу щIэзгъэкIынт цIыхугъи лIыгъи зэрысхэлъыр.»
… Сарайхьэлъкъ адыгэ жылэхэм емыщхьу зэхэсщ. Мыбы уэрам нэхъыщхьэ иIэкъым. Шэтыр щхьэ папцIэхэр лъэныкъуэ зырызурэ зэбгрыпхъащ. Шэтырхэм япэмыжыжьэу къыщытщ шы фIэдзапIэхэр, абдеж дыдэм щызэтелъщ мэкъу Iэмбатэхэмрэ зэнтхъыр щаIыгъ пхъэбгъу зэгуэIулIахэмрэ. Шы табынхэр чий бжэгъум къыхэщIыкIа Iуэшхуэхэм ярытщ. Мэлхэм щхьэкIэ Iуэ щхьэхуэхэр яIэщ. Унагъуэ къэс я IэщыIуэхэр зэпэщхьэхуэщ.
Жылэм къыщхьэщыт бгым и лъапэхэмрэ нэпкъхэмрэ ярызу Iэщыр щохъуакIуэ – мэлхэр, шыхэр, махъшэхэр. Шэтырхэр е бжэгъукIэ, е чийкIэ, е мывэкIэ къэхухьакъым. УщIауэ, тафэм тетщ ахэр. Джэдэщу е нэгъуэщI къуэдзапIэ хуэдэу, зы ухуэныгъэ гуэри абыхэм къабгъэдэткъым: джэдкъаз зэрызэрамыхуэр нэрылъагъущ. Шэтыр бжэIупэхэм, зыр нэхъ ину, адрейхэр нэхъ цIыкIуу, гуарцэ Iэтэхэр щызэтелъщ. Ар нэгъуейхэм пхъэм и пIэкIэ къагъэсэбэп гъэсыныпхъэщ. Пхъэщхьэмыщхьэ жыг и гугъу умыщIыххи, сыт хуэдэуи зы жыг лIэужьыгъуэ хасэркъым абыхэм. Гъэмахуэ цIывыгъуэм жьауапIэу зыщIэбдзэну, ихъуреягъкIэ зы жыг ущрихьэлIэркъым.
– Зиусхьэн, нэгъуейхэр дэнэ щымытIысами, нэгъуейуэ къонэж, – игъэщIагъуэу зеплъыхь Миншакъ.
– Ар сыту, хьэщIэ? – щIэупщIэ хуэдэу зещI Бэлэтокъуэпщым, Миншакъ зи гугъу ищIыр фIы дыдэу къыгурыIуа пэтми.
– Къэбэрдейм щыIэ нэгъуей къуажэхэм я псэукIэри мыпхуэдэщ – тедзэщ Iэпхъуэшапхъуэм и псэукIэщ. ЗыIэзыбжьэу защтэу
гъуэгу зэрытехьэжынум теухуащ я зэхэсыкIэр.
– Беслъэнейхэм я жыIауэ, – къыпогуфIыкI Бэлэтокъуэр, – зэресам хуэдэу ирепсэу, я гуарцэ Iугъуэр ди нэм къыщIэбжьэми, зыхуэдгъэшэчынщ. Я кърым лъэпкъэгъухэм якъуэлъэдэжу, къыдэмызэуэж закъуэмэ, я гугъу тщIыркъым. – А фэ къыфхэс балъкъэрхэр – ди нэгъуейхэм я къуэшхэрщ жыхуэсхэр – дауэ къыфхущыт?
– Ди нэщIыбагъкIэ псалъэмакъ гуэрхэр щрагъэкIуэкI. Яхэтщ ахэр Iей къытхуэзыщIыну иужь итхэри, ауэ иджыри къэс зэгурымыIуэныгъэ гуэри ди яку къыдэхъуакъым.
– ЗыкIи арэзы пхуэмыщI цIыху щыIэщ дэни. Сэ къызэрысщыхъумкIэ, Iэлигъуэт-пэщэм и шэтырым дащрихьэлIэнущ апхуэдэ гуэрхэм. Ауэ ди гъунэгъухэм ятеухуауэ сыт жамыIэми, – дэ зыщI дыщопсэу, зы хьэуакIэ добауэ, зы уэшхщ къыттешхэр, зы уафэгъуагъуэщ къытщхьэщытыр.
– Ахэри апхуэдэу егупсысу пIэрэ?
– Дэ аращ ди гум яхуилъыр, атIэ езыхэр щхьэ нэгъуэщIу къытху-
– Уи псалъэхэм арэзы сытехъуэну сыхьэзырт, абыхэм къыдащIэр щытын хуей?..
си нэкIэ сымылъэгъуауэ щытамэ.
– СщIэркъым, сщIэркъым. Прозэ
Сарайхьэлъкъ адэжкIэ, Псыжь Iуфэ нэхъ пэгъунэгъуу, зэхэтт шэтырышхуэ зыбжанэ. Ахэрат Iэлигъуэт-пэщэм и хэщIапIэр.
Бэлэтокъуэмрэ Ашабэмрэ шы фIэдзапIэм ирахулIэри, епсыхахэщ. Шы фIэдзапIэр нэщIтэкъым. ГурыIуэгъуэт Iэлигъуэт-пэщэм зэримызакъуэр. Шэтыр щIыхьэпIэр Iэщэ якIэрылъу зыхъумэ лIитIыр къапежьэри, Бэлэтокъуэмрэ Ашабэмрэ ирашэжьащ.
Iэлигъуэт-пэщэм и псэупIэр зэрызэлъыIухам укъимыгъэуIэбжьынкIэ Iэмал иIэтэкъым: алэрыбгъухэр, шэнтиуэ щабэхэр, Iэнэ хъуреишхуэ жыхафэм и щIэлъэныкъуэр зыубыдыр. Нэр имыгъаплъэу, псори зэщIэлыдэрт. Миншакъ, ауан щIэлъу къыпыгуфIыкIри, езырезыру егупсысащ: «Мыпхуэдэ къыщIэкIынщ адыгэм делэ къуэлэн и щIасэщ, жыхуиIэр». Бысымыр къазэрыпэплъэм шэч хэлътэкъым: Iэнэшхуэм тетт пхъэ фалъэ цIыкIухэмрэ фадэ кхъуэщынышхуэхэмрэ.
Лъэныкъуэегъэзу къыщыт шэнт лъагэм тест къэпталрэ упщIэ пыIэрэ зыщхьэрыгъ лIы нэ зэв къамылыфэ пшэрышхуэ. Бэлэтокъуэпщым шэч къытрихьэртэкъым Iэлигъуэт-пэщэм и шэтырым Абрэджымрэ Батыр ефэндымрэ зэращыхуэзэнум. Абы къыхэкIыуи, игъэщIэгъуакъым ахэр мыбы зэрыщIэсыр. «Дэ ди зэхуэзэм сыткIэ я Iуэху хэлъ мыбыхэм?» – егупсысащ ар, губжьауэ.
Iэлигъуэт-пэщэм беслъэней псэлъэкIэ зищIурэ:
– Зиусхьэн, кIэмыргуей ефэндымрэ Мырзэбэчрэ уэдгъэцIыхужын хуейуэ къыщIэкIынкъым, ауэ гуапэ тщыхъунт уи лIы гъусэр дыбгъэцIыхутэмэ…
– Си гъусэр, пэщэ, Къэбэрдейм ис лъэпкъылI цIэрыIуэхэм язщ, Ашабэ уэркъхэм къахэкIащ, Миншакъщ и цIэр.
– Зэ догуэт, зиусхьэн! Мыр а Миншакъра? – кърым хъаным и лIыкIуэр фIыуэ щыгъуазэт Менлы-Джэрийрэ Ашабэмрэ яку зэгуэр къыдэхъуа зэпэщIэтыныгъэм. Щыгъуазэт Миншакъ и щхьэгъусэм Актай зэрытрамыгъэплъами. – Уэлэхьи-билэхьи, си гуапэкIэ, Ашабэ,
зиусхьэн Бэлэтокъуэр бысым уэ зэрыпхуэхъуар! Си гуапэщ уи щхьэкIэ укъызэрысцIыхуари.
Абрэджым игу ирихьакъым Iэлигъуэт-пэщэмрэ зэгуэр зи малъхъэу щыта Бэлэтокъуэпщымрэ я псалъэ ехьэжьэкIэр. Мырзэбэч бампIэм къызэщитхъыурэ:
– КъыджеIэт, Бэлэтокъуэ, абрэдж Мамсырымрэ абы гъусэу здищта Iэта-Ильясрэ Жанейм кIуэуэ ара хьэмэрэ къикIыжрэ? Сыт хэпщIыкIрэ а тIур жанейхэм щIакIэлъыкIуам? А уи унэм ебгъэблэгъа бзылъхугъэхэри хэт хъуну! Сыт щхьэкIэ къыщыувыIа ахэр уи деж? Си къуэри къыспэбгъэувыжыну ущIыхэтыр сыт?
ШыIэныгъэкIэ, бэшэчагъкIэ зи цIэр Iуа Бэлэтокъуэпщыр нэщхъейуэ къыпогуфIыкIри:
– УпщIэ куэд уиIэщ, Абрэдж и къуэ, ауэ щыхъукIи, языхэзым и жэуапри уимыхамэу! Пэж жысIэр?
– Сэ уэращ сызэупщIыр, Бэлэтокъуэ! УлIмэ, жэуап къызэптынщ.
Иджыри къэс псалъитI я щхьэ зэтезымыча Батыр ефэндым зэкIэлъигъэпIащIэурэ жеIэ: 65 66
Прозэ
– Мырзэбэч, Алыхьым и пащхьэ зыщышыIэ!
– Сумыущиижыт иджы! – хокIиикI Мырзэбэч. – ДызэгурыIуатэкъэ си псалъэмакъым укъыхэмыIэбэну?
Абрэджыр къызэрытехьам гу лъитауэ, Iэлигъуэт-пэщэм и нэхэр щIеукъуанцIэри, зэдауэр гушыIэм хуигъэкIуэжын и мураду:
– Сыт къыфщыщIар, си ныбжьэгъу шэрджэсхэ? Мыхъуми, Къэбэрдей къикIа хьэщIэхэмкIэ тIэкIу фыплъэ! Миншакъ, дауэрэ фыпсэурэтIэ къэбэрдейхэр?! ХьэтIохъущокъуэпщым сыт и узыншагъэ? Мыдэ, IуэрыIуэтэжу зэхэтхащ абы и хъыбар… Фи гъунэгъу балъкъэрхэр дауэ псэурэ? Дэ ди деж къэсыжащ ахэр вэгъзэгъыу зэрыщымытыр.
ЗэкIэлъигъэпIащIэу Миншакъ ирита упщIэ зэщымыщхъухэм я жэуап хуэныкъуэтэкъым Iэлигъуэт-пэщэр. Къэбэрдей хьэщIэм хущIэплъурэ: «Аджыдэ мыгъуэ! Зы махуэ нэхъ мыхъуми, Чынгыз е Батий хуэдэ зы дзэпщ диIатэми! Сеплъынт итIанэ фэ фи лIыгъэр здынэсым! Пэжщ, тырку сулътIанри, кърым хъанри зыкIи нэхъ тIасхъэкъым я адэшхуэхэм нэхърэ… Деплъынщ, деплъынщ, мазитI-щы дэкIмэ, фэ къыфщыщIынум.»
ИкIэм-икIэжым, Iэлигъуэт-пэщэ нэщI мазэр къызэрихьар игу къэкIыжри, и IуэхутхьэбзащIэхэм еджащ:
– Мы унэм шхын щамыпщэфIыжу ара? – Зыгуэрым щIэупщIэ щIыкIэу, Бэлэтокъуэр еплъащ Миншакъ, мыдрейми псори къыгурыIуэри, жэуап къритыжащ и плъэкIэмкIэ: «Умыгузавэ, Iей лъэпкъ жыпIакъым».
– Пэщэ, уэ Алыхьым урицIыху нэсщ, сыт шхын зи гугъу пщIыр? – егъэщIагъуэ Батыр ефэндым. – Нобэ нэщI мазэм и япэ махуэщ. – Пэжщ, Батыр, нобэ нэщI мазэ лъапIэм и япэ махуэщ. Дэ щэращ тщIащ, хэщхьэж пщIондэ нет тIыгъщ, ауэ ди кIэмыргуейхэм нэщI ямыIыгъынри хэлъщ… – иужькIэ щIигъужащ: – НэщI дикIыжмэ, махуищкIэ Хьидыр дгъэлъэпIэнущ, Алыхьышхуэм къызэрытхуиухам дытету. Пэжкъэ, ефэнды?
– НтIэ, ар пэж дыдэщ, – игу къызэрыгъуэтыжыпауэ, къыIурощэщ Батыр ефэндым.
– Алыхьу лъапIэм къыдигъэхъулIэ ди гурылъхэм я нэхъыфIыр. Алыхьу лъэщым и нэфIыр муслъымэнхэм къытщыхуи, ди нэщIи нэмэзи къабылу тIих. Иджы, зиусхьэн, кIыхьлIыхь зезмыгъэщIу, укъыщIезгъэблэгъар пхуэсIуэтэнщ. Ашабэ уэркъри ди зэпсалъэм щыхьэту къыщIредэIу. Абрэдж Мырзэбэч и къуэ Даур… И бзэгупэм къытехьа: «Къэбэрдей фэрыщIхэм КIэмыргуей зыфIащар» жиIэу дыщIигъунут, ауэ Миншакъ фIолIыкIри ирекъухыж.
Бэлэтокъуэпщыр, адэкIэ пэщэм жиIэнум пэмыплъэу, щIэупщIащ:
– Даур зыгуэр къыщыщIауэ ара, хьэмэрэ… зыгуэр къыIэщIэщIа?
– Хьэуэ, зиусхьэн, – Iэлигъуэт-пэщэм и пIэкIэ жэуап къет Батыр ефэндым: – «ЛIыфI къуэфI хуэщкъым» зыхужаIэр Мырзэбэчрэ абы и къуэ Дауррэ хуэдэкъым. ИтIани… дэ мызэ-мытIэу зэхэтхыжащ а щIалэр зипкъ, зи къупщхьэ къыхэкIа и адэм гуемыIуу зэрыхуэпсалъэр. 5 Заказ №1139 Прозэ
Мырзэбэч апхуэдэ къилэжьыркъым. Ислъам диным дызыхуиущийращи сабийр – ар хъулъхугъэу е бзылъхугъэу щрырети – зыгъэсэн хуейр и жылэр къызыхэкIа и адэрщ. Адэмрэ анэмрэ яку зэгурымыIуэныгъэ къыдэхъуэмэ, сабийм и ныбжьым емылъытауэ, ар зыщIыгъун хуейр и адэращ. Сэ сыщыуэу сощIри, Алыхь лъэщым и диныр щыуэнкIэ Iэмал иIэкъым. ЖысIам мыхъумыщIагъэ хэлъу щытмэ, ди хьэщIэ Ашабэм зэригъэзэхуэнщ.
Ашабэм «зыри зэримыгъэзахуэу» зэрыщымыр щилъагъум, Батыр ефэндым и упщIэр нэхъри щIеIуантIэ:
– Зыри жыпIэркъыми, Миншакъ?
– Уэлэхьи, ефэнды, а узыщIэупщIэр димыщIэщыгъуэж, – дыхьэшхыпцIыу къопсалъэ Ашабэр. – Ауэ, пэжым ухуеймэ, мызыгъуэгукIэ сэ лIэн Iуэху зесхуэркъым. Мы дуней хьэхум Iуэху нэмыщIыса куэд иджыри къыщыспоплъэ. Дыпсэумэ, тлъагъунщ а къытпэплъэхэри.
– Сыт, насыпыншэ, къыбгурымыIуар?! – губжьауэ къолъ Абрэджыр. – Иджыпстущ къыщыбжаIар дуней нэпцI узэрытетыр! Сыт-тIэ иджыри зи Iуэху зепхуэр?!
Бэлэтокъуэпщым хуэшэчакъым Мырзэбэч зэрызищIхэр:
– Абрэдж, уэ уи щIыхьыр зыуи къыумыдзэми, хьэщIэм хуэфащэ пщIэ хуэщI!
– ХьэщIэр зейр уэрамэ, уи унэ щыгъэхьэщIэж. ЕмылъэIу щIыхьэхуу, хамэм и унэ къыздумылъэф, – Мырзэбэч иджы мыукIытэжыххэу и напэр здынэсыр утыку къещI. – ПщIэшхуэ зиIэ Актай дзэпщыр Къэбэрдейм зэрыщигъэпудар хуэдгъэгъуа иремыгугъэ абы.
Ашабэр тэджыжыну зэреIам гу лъитэри, Iэлигъуэт хьилагъэ хуекIуащ. И Iэр иIэтащ, псалъэмакъыр ягъэувыIэным къыхуриджэу.
– Мырзэбэч, уигу къэзгъэкIыжын хуейуэ пIэрэ бысымыр зэрысэрар? Си унэ ущIэсу, кIэмыргуеипщымрэ къэбэрдей хьэщIэмрэ уи макъ яхуэпIэтыну сыт къыщIебгъэзэгъар? Сыт ущIыпэпсэлъэжыр Батыр ефэндым? – пэщэм ефэндым дежкIэ зегъазэри: – ПщIэ зыхуэтщI Батыр, щIэшыжи еущиет мы Мырзэбэч! Дэ зыхыдощIэ Абрэджым и гукъеуэр зэрымыцIыкIуфэкIур… ИтIани, шыIэныгъэ зыхимыгъэлъу хъунукъым. Ирегупсысэ. ИреупщIыIуж. Пщэдей-пщэдеймыщкIэ и диным къихьэжмэ, щIалэм теухуауэ Бэлэтокъуэм иджыри зэ депсэлъэнщ. Согугъэ пэжкIэ дызэгурыIуэну. Гъуэгу махуэхэ! Фи жагъуэ фымыщI, лей гуэр жытIамэ.
Батыр ефэндымрэ Мырзэбэчрэ зэрыщIэкIыжу, Iэлигъуэт-пэщэм Къэбэрдейм къикIа уэркъым зыхуегъазэри:
– Сытыр ди Iэмал?.. Апхуэдэурэ допсэу. ШыIэныгъэ дахэ къызыкъуэфхащ, хьэщIэхэ. АдэкIэ пытщэнщ-тIэ.. Нобэрей IуэхукIэ псори дызыгъэгуауэщхьэуэр Кърымымрэ Къэбэрдеймрэ зэрызэгурымыIуэрщ… Фи фIэщ зэрыхъун, зы хъуаскIэм мафIэшхуэ къигъэлыдынкIэ! НэхъыфIт ди тетхэр зэдгъэкIужыфамэ?
Шэтырым къыщIыхьэу Iэлигъуэт-пэщэм щыIуплъа дакъикъэм щегъэжьауэ Ашабэм къыгурыIуат мы бысымыр зищIысыр. Иджыпсту 67 68
Прозэ
пэщэм зэригъэкIэсыну зыпылъ хьилагъэхэри Миншакъ зыкIи игъэщIагъуэртэкъым: «Дигъэунэхуну хуейщ, ауэ щыхъукIи, и хьилэр зэрызэкIэриIулIэн Iущыгъэр и мащIэщ. Хъарзынэщ мы зэIущIэм дыкъызэрырагъэблэгъар, мыбдеж пэжыр щыжиIэнущ абы. Ауэ хэт къыбгъэдэкIыу? Хэт мыбы зи фейдэ хэлъыр? Е и мыхьэнэр зэрыиныр дигъэлъагъуну ара? Плъагъуркъэ ар, нэхъ лъагэу тетIысхьэну хэту, алэрыбгъу зытепхъуа а и шэнтым зэрыдэпщейр. Хьилагъэ зэрехьэ: сэ сегъафIэ, Мырзэбэчрэ ефэндымрэ щIихужащ, Бэлэтокъуэпщым и гугъу ищIыркъым. ИIуатэр зыщ, зэгупсысыр нэгъуэщIщ! Миншакъ къэгуфIащ, Iэлигъуэт-пэщэр зищIыс дыдэр къэзыгъэлъагъуэ псалъэ къызэригъуэтам папщIэ. – Ди Iуэхум иригузавэ хуэдэу зещI. Сытыт абы жиIар ди ХьэтIохъущокъуэпщым щхьэкIэ?.. «Дэ зэхэтхащ хузэфIэмыкIын Iуэху и пщэм зэрыдилъхьэжар». ИужькIэ щIэупщIащ балъкъэрхэм. Абрэджым гукъанэ хуещI, ауэ «къегъэгугъэ абы и къуэм и Iуэхур нобэ-пщэдей хузэфIигъэкIыну». КъызэрыщIэкIымкIэ, блынджабэм и зы лъэныкъуэр щIетIыкI, адрей лъэныкъуэр щIегъэбыдэ. Мыдэ Шурдым Жанхъуэт «икIи уимыкI, икIи уимыс, уисуи зызумыгъэлъагъу», жыхуиIэм ещхь дыдэщ… Ашабэр Бэлэтокъуэм здеплъым къыгурыIуащ кIэмыргуеипщри езы Миншакъ и акъылэгъуу зэрыгупсысэр. ИужькIэ абы зыхуигъэзащ Iэлигъуэт-пэщэм: – Ди тетхэм я зэгъэкIужыным ехьэлIауэ, пэщэ, сэ си Iуэху еплъыкIэр бжесIэнщ. Бэлэтокъуэпщри абыкIэ акъылэгъу къыздэхъуну сфIощI. Кърымым зэи къыщывмылъыхъуэ захуагъэрэ зэгурыIуэрэ. Ар къыщыфлъыхъуэн хуейр Шэрджэсырщ. Абы хохьэ Къэбэрдейри, ауэ ар къэралыгъуэ щхьэхуэу къалъытэн зыми ядэркъым. Пэжщ, адыгэ-шэрджэсхэм я тетхэр зэгурыIуэркъым, ауэ зэи къэхъуакъым адыгэ лIакъуэхэр щIы щхьэкIэ зыр адрейм щезэуэжа! Къэхъуакъым нэгъуэщI лъэпкъхэм я щIыр яубыдын щхьэкIэ зауэ къыщагъэхъея. Тыркури, Кърымри, Урысейри, Къэжэрри щIохъуэпс ди адыгэщIыр зэхуагуэшыжыну.
– Пэжщ, хьэщIэ, пэжщ, – арэзы техъуащ абы жиIэм Iэлигъуэтпэщэр, ауэ зэгупсысар нэгъуэщIщ: «А зи гугъу къысхуэпщI фи щIыр мафIэ лыгъэм едгъэщта нэужь, хэт и лъэныкъуэ ухъуну пIэрэ уэ?» – ТIэкIурэ щымри, ауан хэлъу щIигъужащ: – Шэхьбэз-Джэрий зэраIэщIэукIам къыхэкIыу, Къэбэрдейм зыщызыгъэпщкIу Къанокъуэпщым и жыIауэ: «Лъэпкъ мащIэр тхьэмыщкIэщ икIи насыпыншэщ».
Iэлигъуэт-пэщэмрэ къэбэрдей уэркъымрэ я псалъэмакъ кIыхьыр ирагъэкIуэкIыху, мызэ-мытIэу къраIуащ Бэлэтокъуэпщым и цIэр, зыгуэр жрагъэIэн я мураду. Ауэ ар щыст, абыхэм жаIэм щыщу зыри зэхимых хуэдэу.
… Жыжьэ дыдэ щыхэпщырт Бэлэтокъуэм и гупсысэ нэщхъейхэр. КIэмыргуеипщыр егупсысырт и унагъуэм, къызыхэкIа и лъэпкъым, и нэхъыжьхэр нэхъапэхэм къызэрыгъуэгурыкIуам. А гъуэгухэм пишачэрт езым и пщыгъуэ пIалъэр… Нэгъабэ пщIондэ гузэвэгъуэншэурэ Прозэ
къекIуэкIат Бэлэтокъуэм и тетыгъуэр. Ауэ Шэхьбэз-Джэрий Беслъэнейм щаукIри, кърым хъаным и нейр, адрей адыгэ лIакъуэхэми ещхьу, КIэмыргуейм къыщхьэщыгъуэгъуат. Абы иужькIэ тхьэмыщкIагъэ куэд къэхъуащ, ауэ адыгэхэм къалъытащ Шэхьбэз-Джэрий и кIуэдыр зыдалъагъун хуейр Къанокъуэ зэшхэм я закъуэу, абыкIи зэтрагъэсабырэжащ лъхукъуэлIхэр. Кърым хъаныгъуэм пыщIа а Iуэхугъуэм зэлъищIысар Къэбэрдеймрэ Беслъэнеймрэ я закъуэтэкъым, атIэ
адыгэ-шэрджэс зыщыпсэу щIыпIэ псори къызэщIиубыдащ. «Псори зи кIэм къикIар нэгъуейхэрщ, мы Iэлигъуэт-пэщэр я пашэу. Иджыпстуи мыращ ахэр зэщIэзыгъаплъэр, – егупсысырт пщыр: – Абы и закъуэтэмэ! Мес, Абрэджымрэ Батыр ефэндымрэ я жьэр увыIэххэркъым. Абазэхэр абыхэм къахыхьэжащи, псоми я щхьэм и фейдэ къалъыхъуэ… Ауэ сыту пIэрэ мы нэкIу тэбакъ тхъуэплъым сыкъыщIишар? Сыт иджы спихыну зыхэтыр? Даур теухуауэ унафэ ищIыну ара? Адэ-анэмрэ бынымрэ ятеухуауэ уаз ет. Апхуэдэ дыдэу, уаз-залымыгъэкIэ я унафэхэр сагъэгъэзэщIэну си ужь итхэщ. НэхъыфIщ Ашабэр гъусэ зэрысщIар… АрщхьэкIэ, иужькIэ дэ тIур ди закъуэу дыкъызэхуэнэнущ…»
– Дызэхэпх си гугъэкъым, зиусхьэн. Зыгуэрым уигъэпIейтейрэ? – къызыпхегъэIукI аргуэру пэщэм. КIэмыргуеипщыр лIитIым яхущIоплъри, подыхьэшхыкI. Iэлигъуэтщи, а зыщIэупщIам и жэуапым пэмыплъэу, и нэхэм хъуаскIэ къащIрегъэхри, Ашабэм зыхуегъэзэж:
– Пэжщ. Пэжщ, къэбэрдей хьэщIэ. НэгъуейхэмкIэ нэрылъагъущ лъэпкъ мащIэм и насыпыншагъэр. Ауэ, си хьэщIэ лъапIэхэ, зыщывмыгъэгъупщэ нэгъуейхэр зэгуэр лъэпкъышхуэу, лъэпкъ уардэу зэрыщытар. Нобэр къыздэсым аращ ди лъэ щIэмыхуу дызэтезыIыгъэр. Иджыри куэдрэ дыпсэунущ, ди бийхэм я нэхейкIэ. Фэ, адыгэхэм, фхудиIэ гужьгъэжьыр къызыхэкIыр вжесIэнщ… Фипхъухэу, ди хъан нэхъыжьхэм щхьэгъусэу ядэпсэуа Алтыншашрэ Мэлхъурыбрэ ялъэкIащ Астрахъан хъаныгъуэмрэ Ордаишхуэмрэ Урысейм мамыру гурагъэIуэн. Абдежщ ди лъэпкъым и кIуэдыр къыщежьар.
Iэлигъуэт-пэщэм и губгъэныр нэхъри зэщIигъэсту, Ашабэм къыщIигъуащ:
– Фщыгъупщэжауэ ара Идарыпщ и къуэ Темрыкъуэ и пхъур урыс пащтыхь Иван и щхьэгъусэу зэрыщытар?..
– И чэзу дыдэу сигу къэбгъэкIыжащ ар, хьэщIэ. Аракъэ сэри жысIэну сызыхэтыр: фэ вгъэфIа фипхъухэр пащтыхьхэмрэ хъанхэмрэ яхувогуэшри, мыгъуагъэу щыIэр абыхэм къыфхуахь…
– А жыхуэпIэхэм уи анэшхуэри ящыщтэкъэ, пэщэ? – погуфIыкI аргуэру Ашабэр.
Iэлигъуэт-пэщэм жэуап къитыжыну хунэмыс щIыкIэ, дыхьэшх макъ лъэщ лъагэ къэIуащ… Зыхуэмыубыдыжу дыхьэшхыр Бэлэтокъуэпщырт.
– Сыт, Бэлэтокъуэ, ущIэдыхьэшхыр? Дыхьэшхэн гуэр жытIауэ ара? – мыарэзыуэ къопсалъэ Iэлигъуэт. 69 Прозэ
– ПщIэ зыхуэтщI пэщэ, – къыпогуфIыкI кIэмыргуеипщыр, – ди малъхъэр сигу къэкIыжауэ арщ. Ордаишхуэм и хъан Тихнэмэт Исмэхьилщ зи гугъу сщIыр…
– Пэжщ, ар фи малъхъэу щытащ. Ар Iущт, жыжьэ плъэрт, ауэ ари, дэ дэщхьу, щхьэхуиттэкъым. Адрей Iэджэми хуэдэу, ари хуиттэкъым зэгуакIуэр илэжьыну.
– Хуитыныгъэ жыхуаIэр… ар щхьэж къызэрыгурыIуэщ, Iэлигъуэт, – жеIэ Бэлэтокъуэм.
– КIэмыргуеипщ, ди жагъуэ хъун псалъэщ жыпIар. – пэщэр хьилагъэ хэлъу Бэлэтокъуэм Iуоплъэри, щхьэдигъэIухыжын и гугъэу, жеIэ: – Хъунт ар, уагъэщхьэхуиту щытатэмэ…
Ашабэр иджы нэщхъейуэ Iэлигъуэт попсалъэ:
– Езы цIыхум елъытащ и хуитыныгъэ жыпхъэр. Елъытащ и лIыгъэм, и Iущагъым, и къэухьым. ИтIани, лъэпкъ псом я щхьэхуитыныгъэр зылI и лIыгъэкIэ къазэуркъым. Iущыгъэрэ лIыгъэкIэ зэдэууэ зэкъуэувэн хуейщ лъэпкъыр. Куэд-мащIэми, жыжьэ-гъунэгъуми, а зэкъуэтыр сыт щыгъуи лъэщщ. Мис, дэ мыбдеж лIищ дыщызопсалъэри, щыми зэгурыIуэ дяку илъкъым.
Iэлигъуэт-пэщэр подыхьэшхыкI:
– Уэ уащыщкъым, хьэщIэ, зи Iуэху еплъыкIэ зимыIэж лIыхэм. Узыхуейр IупщIу жыбоIэф. 70
– Апхуэдэу къэплъытэр пэжмэ, си гуапэщ…
БжэIупэмкIэ къиIукIа зэрыгъэкIий макъым шэтырым щIэсхэр зэригъэплъыжат. ХъумакIуэ Бэубэч къыщIэлъадэри:
– Адыгэхэр къэкIуащ!
– Сыт зыхуейр?
– ХьэщIэхэр здэтхьам щIоупщIэ.
– Дауэ?… ХьэщIэхэм яшхэр шы фIэдзапIэм зэрыIутыр ялъагъуркъэ?
хъуэхэр. – Ялъагъуми, ар яфIэмащIэщ. ЗэщIэплъауэ, къамэ Iэпщэм йоп-
– ЯжефIэ, пщыри абы и гъусэ уэркъри дэ зэрыдихьэщIэр.
– Дызэхахрэ, яжетIэкIэ?!
Iэлигъуэт-пэщэм зигъэгусэ щIыкIэу:
– Флъагъуркъэ, хьэщIэхэ, а ди зэхэтыкIэр? Мис апхуэдэу къаугъэщ фи лъэпкъэгъу адыгэхэр: кIэмыргуеи, беслъэнеи, абази – псори зэщхьу къыдоныкъуэкъу. Езыхэми гурыщхъуэ зэхуащIыж, дэращи, дзыхь къытхуащIыххэркъым! Дауэ феплърэ, сыщIэкIыу сайпсалъэмэ нэхъ къезэгърэ?
– Дзыхь къыпхуэзымыщIым, пэщэ, уи псалъэр зэхищIыкIын уи гугъэ? НэгъуэщI Iуэху къытхууимыIэжмэ, дежьэжынщ дэри. Дыкъалъагъумэ, езыхэри сабырыжынхэщ.
– Арауэ щытмэ, зэрыжыфIэщ… – Iэлигъуэт-пэщэр хьэщIэхэм якIэлъокIуатэ: – Армыхъуамэ, дыуэршэрынтэкъэ иджыри… Хэщхьэжыгъуэри къэблэгъащ. Дызэдыхэщхьэжынт Алыхьым къыдита ерыскъымкIэ. Гъуэгу махуэхэ! ФIыкIэ Алыхьым дызэхуишэ! Прозэ
ХХI
Апхуэдэу къакIэлъыкIуатэурэ, пэщэр Бэлэтокъуэпщым кIэлъоIэбэри, и IэфракIащхьэр иубыдурэ:
– А зи гугъу пхуэсщIауэ щыта мэлищэр къуршым ис дзэм икIэщIыпIэкIэ яIэрымыхьэмэ, уагъэпшынынур щэнейкIэ нэхъыбэщ. Миншакъ гу лъитащ Бэлэтокъуэр пэщэм хуищIэу пеIэжу и IэфракIэр къызэрыIэщIиудыжам, ауэ къыгурыIуакъым апхуэдэу щIищIам и щхьэусыгъуэр. 71
Зэдауэхэмрэ зэгурымыIуэхэмрэ лIэужьыгъуэ зыбжанэ мэхъу: хэт Iэщэ къызэдрахри, лъы ягъажэ, хэти лъыгъажэншэу зэрогъэкIий, языныкъуэхэр щэху-щэхуу зопIэскIури, нэгъуэщIхэм гу къылъамытауэ, зэбгъэдокIыж.
Нобэ Ашабэм тIэунейрэ и нэгу щIэкIа зэгурымыIуэныгъэхэри зэхуэдэтэкъым. Япэр – Абрэджымрэ Батыр ефэндымрэ Iэлигъуэт-пэщэм и шэтырым къыщIахуат. ЕтIуанэр – хэIущIыIуи замыщIу, Бэлэтокъуэм и IэфракIэр Iэлигъуэт-пэщэм къыIэщIичыжат. Зыми гу лъитатэкъым а етIуанэм. Зыми… Миншакъ къищынэмыщIа. Иджы Ашабэр егупсысырт Iэлигъуэт-пэщэмрэ кIэмыргуеипщымрэ яку, бзыщIыпауэ, щэху гуэр зэрыдэлъым. Ауэ сыт хуэдэ щэху ар?
Миншакъ илъэгъуар къыфIэщIа къудейуэ къызыщигъэхъуну
зэныкъуэкъуж щхьэкIэ къехъулIэртэкъым, сыту жыпIэмэ, къыфIэщIатэкъым ар! Къыщыхъуатэкъыми, иджы къыфIеблыжурэ, пщым гурыщхъуэ ирищIэкIырт. Пщыри ерыщу псалъэншэт, итIани нэрылъагъут бампIэ гуэрым зэрихьыр. Зыгуэрым иризэгуэпырт Бэлэтокъуэр: зэм, губжьауэ, и жьэпкъыр щIикъузэрт, зэм щэхуу и щхьэ хуэдыхьэшхыжурэ, и пащIэкIэм ауан IупщIэр щIэжырт, зэми шы лажьэншэм имычэзууэ щIопщыр тришащIэрти, сабэр и шыкIэу, ари иригъэлъырт.
Дауи, и кIэр хуабэ щIыкIэ, Миншакъ и нэгу щIэкIам теухуауэ
Бэлэтокъуэм еупщIами зы ягъэ кIынутэкъым, итIани, пIащIэу ипэ имылъадэмэ нэхъ къищтэу, зишыIэрт. Шэч хэлътэкъым кIэмыргуеипщымрэ Iэлигъуэт-пэщэмрэ я зэхуаку щэху гуемыIу гуэр зэрыдэлъым. Ашабэм игу ирилъхьащ и ежьэжыгъуэ пщэдджыжь пщIондэ пщым жиIэнум пэплъэну, ауэ зыри жимыIэмэ, езыр щIэупщIэну…
«Къэбэрдейм щагъэхъыбару зэхэсхащ, – егупсысырт Ашабэр, хьэщIэщым здыщIэсым, – кIэмыргуеипщымрэ Кърымымрэ я зэхущытыкIэ къызэрымыгуэкIыр. Нобэ си нэкIэ слъэгъуар къэбэрдейхэм яхуэсIуатэкIэ я фIэщ сыхъуни-сымыхъуни…»
Ичындыр къэблэгъати, хьэщIэхэм къащIэупщIэну къыщIыхьа гъунэгъухэри пIащIэу зэбгрыкIыжырт. Нэкъаррэ Мэремрэ Бэлэтокъуэ гуащэр щыпсэу щIэлъэныкъуэмкIэ – я къэшэнхэр щыхьэщIэмкIэ – екIуэкIахэт. 72
Прозэ
Миншакъ иджыпсту и закъуэу хьэщIэщым щIэсти, аргуэру ар зэщIиубыдэрт зыгъэпIейтей и гупсысэхэм. Абыхэм къаIэщIэкIын папщIэ нэгъуэщI зыгуэрым егупсысыну хэтт: «Кърым тэтэрхэм къафIэддыгъужа пщащэ цIыкIуитIыр фIэгъэнапIэ тщIыуэ щытми, аркъудеймкIэ къытхузэщIэгъэушэнукъым лъэпкъыр. Дэ ди щыпэлъагъукъым тэтэрхэм къыдащIэкI пудыныгъэр. Дэ дынэхъыфI-тIэ абыхэм нэхърэ? Нобэ уэ уи нэкIэ плъэгъуащ адыгитIым – Абрэдж Мырзэбэчрэ Батыр ефэндымрэ – пэщэм и шэтырым здыщIэсым, Бэлэтокъуэпщыр ягъэикIэну зэрыхэтар. Iэлигъуэт-пэщэ, бажэ щытыкIэу, зэ Абрэджым дэщIырт, зэми – дэ. КъытщыгуфIыкI хуэдэурэ, ди лъабжьэр щIетIыкI… Пэжщ, ар икIи сакъщ, икIи бзитI-щхьитIщ, икIи губзыгъэщ. Хьэуэ, а ди къыщIэкIыжыгъуэ къудейр-щэ.» – Ашабэм аргуэру и нэгу къыщIыхьэжащ кIэмыргуеипщым и IэфракIэ еIэжыкIэр, аргуэру ар зэщIаубыдащ гурыщхъуэ мыфэмыцхэм. «Мы дызихьэщIэ пщыр ди жагъуэгъу хьэмэрэ ди ныбжьэгъу? Хьэуэ, сэ къызгуроIуэ, сэ фIы дыдэу зэхызощIыкI кIэмыргуейхэмрэ нэгъуейхэмрэ, зы лэгъуп ишхыкIыу, ящI-япс зэрызэбгъурылъыр? Я мази, я дыгъи, я IэхъупIи, я мэз лъахи зэнтIэIужу щызэдэпсэукIэ, дауи, куэд зэдайуэ яхэлъщ. Зэгъунэгъущи, гъунэгъу хабзэ зэкIэлъызэрахьэ. Сыт-тIэ иджы абы шэч гуэрхэр щIесщIэкIыжыр? Абы къикIрэ кIэмыргуеипщым, и
адыгагъэр щыгъупщэу, нэгъуейхэм задигъэшауэ?! И IэфракIэр пэщэм къызэрыIэщIиудыжам щIагъыбзэ хэслъэгъуэну сыхуит-тIэ сэ? Гуэныхь къэзмыхьу пIэрэ?..»
Азэныр щыджэм, Ашабэр хуей-хуэмейуэрэ яхуеплъэкIащ бжэ къуагъым къуэт къубгъанымрэ тасымрэ, икIи, мэжджытым дэмыкIыу, нэмэзыр хьэщIэщым деж щищIыным къытеувыIащ. Абы хэту, Бэлэтокъуэр хьэщIэщым къыщIыхьащ:
– Андез пщтакIэу, укъыспэплъэ си гугъати, хьэщIэ?
– Пэжыр жысIэнщи, зиусхьэн, нобэ Батыр ефэндымрэ Абрэджымрэ дагъэлъэгъуам иужькIэ, мэжджытым сыкIуэу, нэмэз сщIыну сыхуейкъым абыхэм я гъусэу.
– Уэлэхьи, Миншакъ, уи гъащIэр Алыхьым кIыхь ищI, узахуэкIэ… Ауэ нобэрей нэщI махуэшхуэм…
– Пэжщ, зиусхьэн, пэжщ, – Ашабэм къыгурыIуащ пщым нимыжыIысар. – Мэжджытым укIуэу, жэмыхьэтым ичындыр ядэпщIыну уи пщы къалэнщ. Уэрэ сэрэ дызэхуэдэкъым: сэ сыкъыдыхьамэ, сыдэкIыжынущ, уэращи – жэмыхьэтым уахэсщ.
– Миншакъ, а нобэ ди нэгу щIэкIар адыгэ зэхэтыкIэм и теплъэгъуэ къызэрыгуэкIщ. Плъэгъуакъэ, Iэлигъуэт-пэщэм и деж фIыщIэ къыщахьын папщIэ, адыгэ хабзэм елъэпауэурэ, ди лъэпкъэгъухэм зыхуагъэфэщэжым и мардэр. Нобэ Iэлигъуэт-пэщэм апхуэдэу зыхуащIамэ, пщэдей сулътIаным е хъаным зыхуагъэщхъынущ, я фейдэ щхьэкIэ. СэркIэ ахэр хьэдзыгъуанэ шэрэзщ. Къыщызэдзакъэми, зызошыIэ, жагъуэгъугъэгуфIэ сымыхъун папщIэ, зыхэсщIауи гу зылъезгъатэркъым.
– Ари хъарзынэт, ауэ нэхъыфIыжыр уапэдзэкъэжмэщ. Прозэ
– Сэ сызэIуоплъ зэкIэ… Ауэ. – Болэт езым зэпиудыжащ жиIэр. – Миншакъ, уэ демыжьэмэ нэхъыфIу къэплъытэрэ? – Сигу укъипсэлъыкIащ, зиусхьэн, – Миншакъ хуейт Бэлэтокъуэпщым Iэлигъуэт-пэщэм и деж щилъэгъуамкIэ щIэупщIэну, ауэ зыщIилъэфыжащ. Пщэдджыжь иджыри иIэщ пIалъэу. Иджыпстущи, пщым игу къэкIыжащ нэмэзыр, и къуажэгъухэр къыщежьэ мэжджытыр: – Уи нэмэзыр, зиусхьэн, Алыхьым къабылу пIих. Ефэндыр е Мырзэбэч къысщIэупщIэ хъумэ, яжепIэнщ си лIыкIуэ къалэн уэ зэрумыхьыр. Къаугъэ къагъэхъеину хэтрэ, запумышэ, зыхуэгъэшэч. Къэхъунщ зэман дэ ахэри, зигу Iей къытхуилъ адрейхэри абы щыхущIедгъэгъуэжын. Сэ си нэмэзыр мыбдеж щысщIынущ. Нэкъаррэ Мэремрэ, я пщащэхэр кърагъани, уи гъусэу мэжджытым нрекIуэ.
– Абыхэми зэран дахуэхъункъым. Алыхьым зэхуишэжахэщи, насыпыфIэ ирехъухэ, – гуапэу погуфIыкI Бэлэтокъуэр.
Ашабэ Миншакъ и нэмэз уахътыр псынщIэу зэфIигъэкIащ: щэнейрэ къулъхуолэ къибжурэ, тIысащ, тэджыжащ, итIанэ адыгэбзэкIэ тхьэ елъэIуащ, и унагъуэкIэ, и лъэпкъкIэ зауэм щихъумэну. А зыщхьэщылъэIукI зауэр хэкум къихьэн щыхъуми, ар зыублам и щхьэ-и псэкIэ езы Кърымым пекIуэкIыжыну тхьэм елъэIуащ. Ашабэр тхьэ хуелъэIуащ ХьэтIохъущокъуэ Кургъуокъуи: лIыгъэрэ Iущыгъэрэ къызыкъуихыу, Кърымым пщы уэлийр пэщIэувэну.
Нэмэзлыкъыр фIидзэжри, Миншакъ щхьэгъубжэм бгъэдыхьащ. Мазэгъуэ нэхур пэрыхьэту пщIантIэм дэзт. Жыг пщIащэхэр зэщIэхъаеурэ дыжьыныфэу тепщIыпщIыкIырт. Жьыбгъэ гуапэр едэхащIэрт жыг къудамэ гуэрэнхэм. Ауэ дунейм и дахагъэм нэхъ кIащхъэ ищIакъым абы и псэм къытехьэлъэ гупсысэхэр: «Сыт насыпыншагъэ ткIэрымыкIыу ди ужь итыр?.. ДэнэкIэ зыдмыгъазэми, лъакъуэпэщIэдз къытхуащI. Нобэ ар дэтлъэгъуащ нэгъуей пэщэм. Дыщхьэхуиту зытлъытэж щхьэкIэ, пэрыуэншэу зыдгъэщхъыу, лъэдийм фIэлъ лъахъэр зылъытхыфыркъым. Напэрэ пэжкIэ дызэдэпсэу ди гугъэжщ, ауэ щыхъукIи, зытшыIэурэ дошэч фэрыщIагъыр, напэншагъэр, залымыгъэр. Махуэ къэс дрихьэлIэрэ пэт, яхудэтчыхыурэ дошэч. Зыр адрейм дыщысхь хуэдэу зызэхудощI, укъыткIэлъыплъыжмэ, дызэрыщIэгъэлъэдэну дыхьэзырщ. Ди хабзэр, Iэщэр, фащэр дунейм тетым я нэхъыфIу жытIэурэ, дропагэ. Дипхъухэр пащтыхь е сулътIан нэхъ цIэрыIуэхэм щхьэгъусэу яшэ. АрщхьэкIэ сыт?! А ди пхъурылъху дыдэхэр тетыгъуэ йохьэри, Iэщэр, бжыкI пэбдзу, къытхуагъэдалъэ!»
Миншакъ и нэхэр мазэгъуэ пщIыпщIым тезашэри, щхьэгъубжэм къыIукIыжауэ, аргуэру зегъэкъуэншэж: «УщIэмызагъэр сыт, Ашабэ? Зэм уащотхъу уи адыгэхэм, зэми уахуошхыдэ. Уи дыджри, уи IэфIри иджы зы псыежэх щIэхъуар сыт? Дэ езыхэм къэдмылэжьыжа лъэпкъ дгъэвыркъым! – Миншакъ и гупсысэр Нэкъаррэ Мэремрэ я дежкIэ йокIуэкIыж: – Абыхэм иджыри къагъэзэжакъым. Жэщыбг нэблэгъащ, ауэ уэ, Мэрем, гухэлъым и дамэхэм иджыри узэрахьэ… Налмэс и анэр дунейм зэрехыжар къыжьэдэмыкIащэрэт, имыщIэу. Абы теухуауэ сэ 73 74
ражьэу, куэдрэ маблэ.
Прозэ
унафэ быдэ хуэсщIат. Чыдэш ХьэтIатIи, и пхъум гу щимыхуэ щIыкIэ, Налмэс Къэбэрдейм ныддишэжыну къытщIигъуащ. Нэкъар-щэ?.. Хэт и гугъэнт Сурэтрэ абырэ КIэмыргуейм иджы щызэрихьэлIэжыну? Уоу, дуней, дунеижь, дуней хьэху… Си шыпхъу тхьэмыщкIэми жиIауэ, сыту уIэфIыщэт уэ, сыту егъэлеяуи удыджт… Модэ лъэ макъ гуэр зэхызох: псэлъыхъухэр икIэм-икIэжым къекIуэкIыжа хуэдэщ…»
Ичындыр мэжджытым щызыщIа Бэлэтокъуэпщым хьэщIэм зэризакъуэр щилъагъум, ар игъэщIагъуэу щIоупщIэ:
– Уи закъуэ? Нэкъаррэ Мэремрэ дэнэ щыIэ?
– Зэрыплъагъущ, зиусхьэн, – погуфIыкI Миншакъ, – ауэ сэ си закъуэкъым, Алыхьыр си гъусэщ. Нэкъари, Мэреми, Iэта-Ильяси, Даур ящIыгъужу, мэжджытым нэмыкIуауэ ара?
– Даур си гъусащ, ауэ мыдрейхэм сатеплъакъым, – дыхьэшхырт кIэмыргуеипщыр: – Ди пщащэ хьэщIэхэм я щхьэгъубжэхэр иджыри нэхущ. Си гугъэмкIэ, абыхэм ящыгъупщауэ къыщIэкIынущ зэманыр дэнэ нэсами.
– Ари пэжщ, зиусхьэн, ауэ хъунщ – Джэрыджэр щIалэщ, мыдреитIыр: Iэта-Ильясрэ Нэкъаррэ, шкIащIэм ягъэдела выжьу, сыт зыщIагъэгувэр?
– Ашабэ, уэ езым щIалэгъуэ уимыIа хуэдэ?! Гухэлъ мафIэр, жьэ-
– Пэжщ. Уи псэр зыхьэхуам мафIэм укIэлъыхохьэ, – акъылэгъу мэхъу Ашабэр. – Сэ сощIэ абы яхуэфащэр. Сигу къэбгъэкIыжари: си ныбжьэгъумрэ сэрэ зэгуэр хьэщIапIэ дыкIуат си хъыджэбзым я деж. Ар иджыпсту си унэм щIэсырщ. Дыщысащ, дыуэршэращ, гу лъыдмытэурэ жэщри хэкIуэтащ. Зыщыдмыгъэхъеиххэм, пщащэм и анэшхуэр бжэм адэкIэ къыщопсалъэри жеIэ: «Ди хьэщIэхэм я пIэр яхуэщIыжи, загъэпсэхунщ, сипхъу цIыкIу. Уэри си лъэпагъ къакIуэ…» Ар зэрызэхэтхыу, дэ псынщIэу дызэбгрыжащ! Мы ди щауэхэми апхуэдэ зыгуэрщ къалэжьыр.
– Пэжщ, хьэщIэ, жыпIэр, – гушыIэну хэтщ Болэт, – ауэ жэщыр
апхуэдизуи хэкIуэтакъым, иреуэршэр щIалэхэр иджыри. Узэзауэ нэхърэ уи къэшэным и деж ущыIэмэ нэхъыфIщ.
– Уэлэхьи, ари пэжмэ. – Ашабэр ину хэщэтыкIри, гуапэу жиIащ: – Ди мыIуэхум зедгъэхьурэ, ди гъащIэр макIуэ, зиусхьэн. ИпэжыпIэкIэ, сыт щыIэн нысашэ дауэдапщэм нэхърэ нэхъ Iуэху дахэ.
Ахэр тэлайкIэ щыму щыса нэужь, Миншакъ зыхуигъэзащ кIэмыргуеипщым:
– Зиусхьэн, емыкIу сыкъыумыщIынумэ… Махуэ енкIэ сегупсысащ Iэлигъуэт-пэщэм уи IэфракIэр къызэрыIэщIэпчыжам. Сыт
апхуэдэу щIэпщIар?
– Ар, Ашабэ, нэгъуей пэщэм и хъуцацэ кIэухыншэр адэкIэ си псэм – Абыхэм дзыхь яхуумыщIмэ нэхъыфIщ, убэлэрыгъамэ, уи щхьэм зэрытемыхуэжарщ.
къыфIэтIысхьэнухэщ. Прозэ
– Сыарэзыщ а жыпIэмкIэ. Апхуэдэщ тепщэгъуэ зыIыгъхэр, ауэ мыдрей цIыху къызэрыгуэкIхэр нэгъуэщIущ адыгэхэм зэрахущытыр. Ахэр жумартхэщ, гу якIуэцIылъщ, ди хабзэм пщIэ къыхуащI.
– Абы шэч къытесхьэнут, зиусхьэн, я бынхэм дэ атэлыкъ1 дахуэхъуу, ди адыгэ хабзэм тету дымыгъасэу щытамэ.
… Бэлэтокъуэпщыр Миншакъ нэхулъэфIкIэ ехъуэхъури, хьэщIэщым щIэкIыжащ. Ашабэри щIалэхэм япэмыплъэу гъуэлъыжа щхьэкIэ, жейм езэгъыртэкъым. «Дауи, Бэлэтокъуэм нэхъыбэ ядещIэ а нэгъуейхэм. Апхуэдэу щытрэ пэт, езым, си упщIэм жэуап тэрэз къримыту, сыкъызыпигъэкIмэ нэхъ къищтащ, – мэгупсысэ Миншакъ. – Сыт щхьэкIэ?.. Пэжу пIэрэ-тIэ кIэмыргуеипщым напитI иIэр? Абрэдж Мырзэбэчрэ Батыр ефэндымрэ запэщIисэ хуэдэуи дызолъагъу мы пщым, арщхьэкIэ, шэч уагъэщIу, щыми зыгуэрхэр ябзыщI. Ярэби, зы Iуэхуу пIэрэ-тIэ а щыми зэрахуэр? ИтIанэ гурыIуэгъуэкъым ДаурКIэмыргуей и Iуэхур. Хэт-тIэ ар зи лъэныкъуэр? Хьэуэ, хьэуэ, дауэ сигу къэкIыхха апхуэдэр?! ТIэкIу дэкIмэ, си щхьэ дыдэ гурыщхъуэ есщIэкIыу сыхъунущ!»
Ашабэм ипкъ зэIэщIэлъышхуэр псынщIэу къиIэтри, къызэфIэтIысхьащ: «А псом я пэжыпIэр зыщIэр ЦIыпIынэ Хьэсаншщ. Гъунэгъу жылэм къыщытпоплъэ ари».
Нэхъыжьыр къамыгъэушын щхьэкIэ, щIалэхэр лъапэпцIийуэ къыщIыхьэжащ хьэщIэщым. Миншакъ зэуэ къэпсэлъащ:
– Сэ сыжейркъым. Зэ фыкъекIуэлIэжамэ, ари Iейкъым. – Нэкъаррэ Iэта-Ильясрэ, укIытауэ, зоплъыж. – Фыгъуэлъи зывгъэпсэху. Пщэдджыжь жьыуэ, щэращыр зэрызэфIэкIыу, гъуэгу дытехьэжынущ. Ефэндыхэм жаIэ гъуэгуанэ тетхэм нэщI ямыIыгъми хъуну.
– Пэжщ, жаIэ, – къопсалъэ Iэта-Ильяс, – сымаджэхэми гъуэгу тетхэми къатехуэркъым нэщI.
– Зы фIы гуэр зэзэмызэ жаIэми ягъэ кIынкъым. Ауэ фэ, щауэхэ, фи мыгугъэт нэщIым апхуэдэу фыфIэкIыну. Щэращ дощIри, гъуэгу дытохьэж. Мэрем, ЦIыпIынэ Хьэсанш хъыбар ебгъэщIа дыщыхуэзэну щIыпIэм теухуауэ?
– Даур деж Мэрем еблэгъащ, – къопсалъэ Нэкъар.
1 Атэлыкъ хабзэр яхэлъащ Кавказ Ищхъэрэм щыпсэу лъэпкъхэм я нэхъыбэм, псом хуэмыдэу адыгэ-шэрджэсхэм. Абы теухуауэ I лIэщIыгъуэм и япэ Iыхьэм щыгъуэ Хъан-Джэрий итхыгъащ мыпхуэдэу: «ЗыхузэфIэкI унагъуэ лъэрызехьэм къахэхъуа сабийр къыщалъхуа унагъуэм щапIыжыртэкъым, адэ-анэм я нэIэ тету, атIэ, пIалъэ къыхамыгъэкIыу, хамэ унэ ирагъашэрт, абы щрагъэгъэсэн папщIэ».
«Атэлыкъ» псалъэм и мыхьэнэр: сабийр зыпIыну къэзыщтэ цIыху. Сабиймрэ ар зыпIа атэлыкъымрэ яку зэпыщIэныгъэ быдэ къыдэнэрт. Къэзылъхуахэм нэхърэ зыпIахэр нэхъ щапэгъунэгъу куэдрэ къэхъурт. Хабзэм ипкъ иткIэ, атэлыкъыр къалъытэрт а и гъэсэным дежкIэ абы нэхърэ нэхъ чэнджэщэгъуфI щымыIэу. Атэлыкъым и щхьэгъусэр сабийм анэ пэлъытэ хуэхъурт, и бынхэр – къуэш, шыпхъу. «Быфыкъуэ адэ», «быфыкъуэ анэ» жыхуаIэхэр къыщежьар а зэманырщ. Апхуэдэу япIа сабийм «къанкIэ» еджэрт.
Куэдрэ къэхъугъащ я атэлыкъыр къызыхэкIа лIакъуэм и фIэщыгъэр сабийм цIэуэ щратыжа: Убых, Беслъэней, Бжьэдыгъу, КIэмыргуей, Шапсыгъ. Кърым хъанхэм, хабзэ яхуэхъуауэ, я бынхэр зрагъэпIу щытар адыгэ лъэпкъхэм къахэкIа атэлыкъхэрщ. Езы адыгэпщхэми яхэтащ я лIакъуэгъуу атэлыкъ зыбжанэ зиIахэр. Псалъэм папщIэ, кIэмыргуеипщ Бэлэтокъуэ Жамболэт и къуэ Аслъэнбэч атэлыкъищ иIащ: къэбэрдей уэркъ Къундет, абазэхэ старшынэ Аджы Аджымыкъуэ, убых уэркъ Бэрзэдж Хьэжы. 75 Прозэ
– Апхуэдэ ящIэрэ?! – къыхокIиикI Миншакъ.
– ЯщIащ апхуэдэу. Даур къытхугурыгъэIуакъым апхуэдэ хабзэ зэрыщымыIэр, – жеIэ Iэта-Ильяс.
– Зи бысым зыхъуэжым иращIэр пщIэркъэ?
– НтIэ. Зи бысым зыхъуэжым чыцIыхъу хуаукI, – мэдыхьэшх нэгъуейр.
– ЧыцIыхъури мащIэщ абы дежкIэ. Мыдэ, зы бажэжь хуаукIыну хуэфащэщ абы, – мэшхыдэ Ашабэр. – Хъунщ, нэхулъэфI тхьэм фыкъригъэкI.
Щэращ нэужьым кIэмыргуеипщым и пщIантIэм щызэхыхьащ хьэщIэхэр езыгъэжьэж унэрысхэр. Бзылъхугъэхэр зэрытIысхьэну гулэгъунэри абыхэм я шу гъусэ щIалэхэри хьэзыру зэхэтт. ЛъэныкъуэкIэ IукIуэтауэ щыуэршэрырт Бэлэтокъуэмрэ Ашабэмрэ. Псори зыпэплъэр Бэлэтокъуэхэ япхъу пажэ Къудасрэ пщы гуащэ Лашынрэт. Ахэр унэм къыщIашын хуейт Сурэтрэ Налмэсрэ. ЦIыхубзхэм загъэгувэрти, Бэлэтокъуэпщыр укIытапэурэ къэпсэлъащ.
– Бзылъхугъэхэм дызыпагъаплъэ.
– Бзылъхугъэр, зиусхьэн, дэнэ щIыпIэ щымыIами, бзылъхугъэу къонэж… 76
къыкIэлъыщIахырт Абы хэту, гуащэхэр къыщIэкIащ, Сурэтрэ Налмэсрэ ящIыгъуу. Абыхэм (щэкI, фэилъхьэгъуэ цIыкIуфIэкIу дахэ Iэджэ) зыдэлъ пхъуантэшхуэхэр. Ахэр къызэрилъагъуу, Айдемыркъан бейгуэлым захуигъэзащ абдеж гъунэгъуу щыт лъхукъуэлIхэм:
саугъэтхэр – ФызэлъыIукIуэти, гуащэхэр блэвгъэкI.
Шу гъусэ гупыр зи ужь ит гулэгъунэ есыр иджы Къэбэрдейм узышэ гъуэгум техьэрт. Хьид махуищыр псынщIэу икIат. МыпIащIэурэ Бахъсэн псыхъуэ Iуту кIуэрт къэбэрдей пщы уэлийр. Баналъэ Iувымрэ жыгыщIэ цIырхъ цIыкIухэмрэ яуфэбгъуа Афэбг и нэпкъхэр пщым мамыру къызэхиплъыхьырт. Мис мыращ гъэмахуэм и IутIыжыр! ЩIым хуабэкIэ зигъэнщIри, щхъуантIагъэкIэ зызэщIиуфэжауэ мэбауэ.
Джэдмышх лъапэ зыщIэзыукъуэдия мэкъупIэ задэхэм ущу дэкIырт ХьэтIохъущокъуэпщым и шыр. Дыжьын Iэпслъэпсхэр уэзджынэ жьгъейуэ зэрызэщIэжьыуэм екIупсу шыщхьэр дыщIиупскIэрт. Кургъуокъуэ мащIэу зигъэщхъауэ уанэгум ист. Бгы нэпкъхэр нэрыгъуазэкIэ къызэхиплъыхьми, пщым и гупсысэ кIапэр жыжьэ дыдэ IукIуэсыкIат. Кърымым къикI хъыбархэр пщIэгъуалэтэкъым. ЗыкIи нэхъыфIтэкъым КIэмыргуейм иджы дыдэ къыхурахахэри.
Шэч зыхэмылъыжращи, зауэм щIэх щIидзэнущ… Iэмал гуэри щыIэу къыщIэкIынкъым адыгэхэм а зауэм къызэрыпакIухьын. Хьэлъэм и хьэлъэр зытещIэнур Къэбэрдейращ. Зауэм фIыуэ зыхуэгъэхьэзырын хуейщ, дыбэлэрыгъауэ къыттемыуэн щхьэкIэ. IэщэкIэ, Прозэ
цIыхукIэ, гъуэмылэкIэ. Къуршхэм зыщыгъэбыдэн, гъэтIылъыгъэхэр зыри зыщымыгъуазэ къурш жьэгъухэм щызэхуэхьэсын хуейщ. Зауэм цIыху зэхэгъэж ищIыркъым. Сэшхуэми шэми я зэхуэдэщ хэт техуэми. Зауэм зэхэгъэж ищIыркъым, ауэ цIыхубэр апхуэдэкъым: я пщыр езыхэм хахыжамэ, абыхэм гугъапIэу яIэр аращ. Апхуэдэм деж пщы уэлийм и закъуэщ жэуапу щыIэр зыхьынур. Пэлъэщрэ – арэзы хуэхъунущ, щытхъупсыр кърагъэжэхынущ, ауэ пэмылъэщрэ – къыхуэпсэлъэжурэ нэгъуэщI хахынущ, икIи ипэкIэ хахауэ щытар ауану тхыдэм къыхэнэнущ. А тхыдэр езыр сыт зищIысыр? Кургъуокъуэ шхуэмылакIэр ешэщIри зеплъыхь, мэгупсысэ: – Зым жеIэ тхыдэр цIыху щхьэхуэхэм, лъэпкъ псом я гъащIэу зэхэлъу, ари лIэщIыгъуэкIэрэ зэпхыжауэ. Адрейр, ар и фIэщ мыхъуу, ауан хэлъу подыхьэшхыкI. Ещанэр блэкIам зэи хуеплъэкIыжыркъым, къэкIуэнуми зэи егупсысыркъым ар, атIэ, зыхуейр ищIэу, нобэрей махуэмкIэ мэпсэу. Дуней къэхъукъащIэхэр къащтэт: зэм дыгъэ къопс, зэм – пшагъуэщ, зэм – уэшх къошх, зэми – уэс къос…»
Иджыпсту ХьэтIохъущокъуэпщыр Тамбиикъуэ щхьэщыхьэжащи, зи лъапэм жыгхэр гуэрэну щыкI бгым йоплъ. Уафэбгыкъу и щIыбагъым дыгъэр къыдэтрэ пэт, езым кIыфI фIыцIафэу уIуоплъэ. Ар лъагэу къыщхьэщытщ Iэщхэр щыхъуакIуэ хъупIэшхуэм. Уафэ нэзым щIагъэлъэда бгыкъу абрагъуэу зыкъыщхьэщехьэ къущхьэхъущIым.
«Апхуэдизу ущIэнэщхъыдзэр сыт? Хэт уи жагъуэ къэзыщIар? –
и гупэр къыхуигъэзауэ, абы къеупщI хуэдэщ насып Iуащхьэу Iуащхьэмахуэ. АрщхьэкIэ Уафэбгыкъу зэрыщымщ. Ар якIэлъоплъ и щхьэщыгум щыхуарзэ бгъэ зи закъуэмрэ щхьэхынэ-щхьэхынэу блэсыкI пшэ хужьхэмрэ. «Хъарзынэ хъунут мыбдеж кърымыдзэр къыдэтшэфамэ! Бгы зэгъуэкIым къащыпкърыхьэнт хамэ щIыналъэм зауэ ипхьэмэ, къыплъысынур зыхуэдэр. ЛIыхъужьыгъэрэ къаруушхуэрэ пхэлъу ущызэуэфынукъым хамэщIым. – Пщы Кургъуокъуэ и упщIэхэм я жэуапыр зэуэ къигъуэта нэхъей, адэкIэ зрегъэужь и гупсысэхэм: – ДызэхэуэдикIуэтыж хуэдэурэ, мо псыхъуэшхуэмкIэ тхудэшатэмэ, бетэмал, абдеж нэхъ зэкъуэхупIэфI дыхуейт?! Нэхъыжьхэм зэраIуэтэжым тепщIыхьмэ, ди пасэрейхэр Чынгыз и дзэ емынэ кIаблэм зэрытекIуауэ щытар апхуэдэ IэмалкIэщ. Тафэм къикIа дзэр, ар лъэщуи щрырети, бгылъэ щIыпIэм щылIыхъужькъым. Дэращ къуршхэр зи лъахэжьыр. Дэращ мыбдеж щылъэщыр… Ар жыпIэ щхьэкIэ, зэманым хуэдэу, цIыхухэми захъуэж… НэгъуэщI щапхъи диIэщ дэ: Бгитху зэхэтым я лъахэм адыгэр щиса лъэхъэнэм кърымыр къеуэсэпати, нэхъ щIыпIэ зэгъуэкIхэм зрагуашэри, апхуэдэкIэ лъэпкъыр къелат. НтIэ, иджыпсту къемызэгъыу пIэрэ хъаныдзэр нэхъапэ зытеуэну хьэблэр къуршым идгъэтIысхьэныр? Апхуэдэ Iэмалыр къэдмыгъэсэбэпмэ, лъэпкъ- кIуэдыр къытхуэкIуэнущ. ДызэхащIыкIыну пIэрэ ди лIакъуэгъухэм? Зэхахыну пIэрэ ди «маржэр?» 77 78
ми уи нэIэ тегъэт.
Прозэ
ХьэтIохъущокъуэпщым теплъэгъуэ кIэщIурэ и нэгу къыщIыхьэжырт Менлы-Джэрий и лулэ кIэфылъэр… «Нобэ зэщIызогъэуIуэ си дэщIэгъухэр. Апхуэдэхэр щыIэщ, ахэр зэщIодэIуж, зэгуроIуэ, зэакъылэгъухэщ. Абыхэм хьэкъыу япхыкIащ дызыIут IэнатIэр. ИтIани, псы икIыпIэм дынэмыс щIыкIэ, сэ абыхэм яжесIэфынукъым: «Фи цеикIэ зэщIэфкъуэ!» Мыдэ бахъсэн хасэр зэхыхьэмэ, псом я жыIэми дыщIэдэIунщи, нэхъ тэмэму къэтлъытэр къэдгъэсэбэпынщ унафэ къыщытщтэкIэ. Дауи, ди мурадыр къыддэзымыIыгъынухэри щыIэщ, ауэ щыхъукIи, дэнэ кIуэн, зауэ фIэкIыпIэншэм Iуплъэмэ?»
Къэбэрдей пщы уэлийр унэм щынэсыжам, пщэфIапIэмкIэ Iэуэлъауэшхуэ къиIукIырт: лыр якъутэрт, лэгъупхэр ятхъунщIырт, пхъэ якъутэрт.
Пщым зитхьэщIауэ, пэшым щыщIыхьэжым щIыбагъыбжэр кIыргъащ. ХьэтIохъущокъуэр къызэплъэкIри, Нэрынэ гуащэр щилъагъум:
– Зыгуэрым уигъэпIейтейрэ, гуащэ?
– Хьэуэ, зиусхьэн. Укъэтти… сыкъэкIуат къэсщIэну…
– УкъызэрысхуэгумащIэр си гуапэщ. КъэтIысыт.
– Солъагъу иджы, си псэ, хасэм узэрыхуэхьэзырыр. СыкIуэнщи, пщэдджыжьышхэр къыпхуахьыну яжесIэнщ.
– Упсэу, – погуфIыкI Кургъуокъуэ, – хьэщIэхэм я шэджагъуашхэПщыр щхьэгъубжэм бгъэдыхьэри, пщIантIэр къызэхиплъыхьащ. Кургъуокъуэ пщы уэлиигъуэ къыщрата гъэм яухуат мо зэхуэсыпIэшхуэр. А бгъэныщхьэ зэхуэсыпIэм щIэтт цIыху щэщIым нэс зыIухуэн стIолышхуэ. Пщым и шэнтри, мес, жьантIэмкIэ къыдэтщ. Иужьрей илъэс ныкъуэм къриубыдэу, пщым зыбжанэрэ зэхуэс зэхишат. Нобэрей зэIущIэм къригъэблэгъахэм Кургъуокъуэ щхьэж и щхьэкIэ епсэлъылIат, хэт сыт хуэдэ гупсысэ къызыкъуихынуми фIыуэ хищIыкIырт, итIани пщым нэхъыфIу къилъытащ псори зэхуишэу, зым и нэгум адрейр иплъэу зэригъэпсэлъэнхэу. «Апхуэдэу тщIымэ, зы унафэ зэдайкIэ дызэгурыIуэнщ. Зэдэуэн ирагъажьэмэ, ягу къэзгъэкIыжынщ иужь псалъэр сыт щыгъуи пщы уэлийм зэрыIурылъыр. ДызэгурыIуэрэ зы лъагъуэкIэ дунэтIмэ, Iэмалри зэщIыгъуу къыщIэтIукIынщ. Ди Iуэхур иджыпсту щIагъуэкъыми, дэтхэнэ зыри абы зэреплъыр жезгъэIапхъэщ. Ди адэми и жыIауэ: «Зы щхьэ нэхърэ щхьитIыр нэхъыфIщ». Пщы уэлиигъуэр къыщыстрагъэхуам къэбэрдеипщхэм яхэтащ зи нэм бжэгъуу сыщIэуахэр. Апхуэдэхэр иджыпстуи поплъэ сыкъыщIэхуэу, ауан сыкъыщащIыну махуэм. Еууей, си лъэпкъэгъухэ! Къэбэрдейр ХьэтIохъущокъуэм и уней лъахэу зэрыщымытыр дапщэщ къывгурыIуэну пIэрэ? Къэбэрдейр пщыми, уэркъми, лъхукъуэлIми, унэIутми я зэхуэдэщ. Пэжым фыхуеймэ, вжесIэнщ: «Къэбэрдейр зейр зи бжыгъэкIэ нэхъыбэу бэгъуа лъхукъуэлIхэрщ! НтIэ, нтIэ. Пщыхэми уэркъхэми я Iыхьэу мащIэщ мыбы хэлъыр. ЛъхукъуэлI лъапсэщ Къэбэрдейр…» Прозэ
Унэ лъэгу джафэм щылъэпэрэпа нэхъей, ХьэтIохъущокъуэр зэуэ зэщIэувыIыкIри, зэупщIыжащ: «Сыт къыпщыщIар, шы мыгъасэм ещхьу, иджыпсту ущIэерыщым сыт и щхьэусыгъуэ? Пэжщ, пщыхэмрэ уэркъхэмрэ мащIэщ, лъхукъуэлIхэр куэд мэхъу. ИтIани, апхуэдэ гупсысэхэм тепшэ хъунукъым лъхукъуэлIхэр. Армырами, гужьгъэжьышхуэ ягукIэ зэрахьэ абыхэм, зыгуэр зэрыжыпIэу, уи гущIыIу къихьэну хьэзырхэщ. Пэжщ, ауэ дэ нобэ лъхукъуэлIхэм яжетIэн хуейщ бэкIэ дазэрыщыгугъыр. Къэбэрдейр зэрыщыту ахэращ зыщыгугъыр. ЛъхукъуэлIхэм ар я гуапэ хъунущ. Фейдэи, къулеигъэ гуэри хахынукъым, ауэ а псалъэхэм я щхьэр лъагэу ирагъэлъагъужынущ. Ди адэжьхэм къытхуагъэна щIым Iуэхур иджы нэсащи, е хамэ зэрыпхъуакIуэм ар худэтчыхын, е, адыгэ щIыхьыр ди гъуазэу, щIыр адэкIэ къытщIэхъуэнухэм яхуэтхъумэн хуейщ. Аращ, ХьэтIохъущокъуэ! А гупсысэр лъэпкъым деж нэпхьэсыну иджы уи къалэнщ».
… Пэшым аргуэру къыщIыхьэжащ Нэрынэ гуащэр. Зи ныбжькIэ мыщIалэж а бзылъхугъэр иджыри зэрыдахэт. И плIэр задэу иIыгъыу, гуащэм къихьырт хьэлыуэ хуабэрэ фоупс фалъэрэ зэрыт тепщэчыр.
– Уи IэкIэ шхыныр къысхубохьри, си псэ. Зыгуэр зыдэбгъэIэпыкъуртэкъэ? – погуфIыкI Кургъуокъуэ.
– Пщы уэлиигъуэр къызэрыпхуагъэфащэрэ сэ езыр сыкIэлъоплъ уи шхыным.
– Пщы уэлиигъуэр хьэхущ, гуащэ, – мэгушыIэ ХьэтIохъущокъуэр.
– СэркIэ ар пIалъэншэщ. Сыпсэууэ дунейм сытетыху, си дежкIэ уэ 79
пщы уэлийуэ ущытынущ.
– Тхьэм и нэфI къыпщыхуэ, – гуащэм и жыIэр гуапэ зэрыщыхъуар хэIущIыIу имыщIу, и пащIэкIэ щIогуфIыкI пщыр: – Уи ерыскъыр IэфIщ.
КуэбжэмкIэ шы лъэ макъ къыщиIукIым, Кургъуокъуэ маплъэри:
– Зэхуос хасэри, – жиIэурэ щхьэгъубжэм бгъэдохьэ.
ПщIантIэм къыдыхьэрт ЦIыпIынэ Хьэсаншрэ Ашабэ Миншакърэ. Абыхэм я ужь итт Елэн, Къэбард, Мэрем сымэ. НэгъуэщI шухэри абыхэм къакIэлъыкIуэрт. ЩIэкIыжыну тэджа гуащэм зыхуигъазэурэ пщым жеIэ:
– Сигу хупех Джэрыджэ Мэрем. И къэшэныр и гъусэу, гукъыдэж иIэрэ насыпыфIэу, ар Кърымым къикIыжащ, ауэ иджыпсту къишэ хъуркъым: Налмэс и анэр лIащи, абы хуощыгъуэ.
– Ара мыгъуэщ, Кургъуокъуэ, – нэщхъейуэ къыпедзыж Нэрынэ гуащэм. – Налмэс Алыхьым и фIыщIэкIэ узыншэ цIыкIуу къигъэзэжат, къэгъазэ зимыIэнур анэ тхьэмыщкIэрщ. Сурэт нэхъ насыпыфIэу къыщIэкIащ: гугъу ехьами, ар блэкIащ, иджы Нэкъар йожьэ я хьэгъуэлIыгъуэр щащIыну махуэр къэблэгъэным.
– Алыхьым абыхэми я Iуэху къахузэпищи, дэри Алыхьым дыкъихъумэ.
ХьэщIэхэм гуащэр лIы Iуэхум хэIэбэу къащымыхъун щхьэкIэ, Нэрынэ пIащIэу щIэкIыжащ пэшым. Гуащэм здыкIэлъыплъым, ХьэтIохъущокъуэр йогупсыс: «Дауэрэ дымыщIми, дэ кърымхэм датекIуэн хуейщ!» Прозэ
ХьэщIэхэр зэпымыууэ къекIуалIэрт. Шы фIэдзапIэхэм шыхэр нэхъри Iув щыхъурт. ПщIантIэшхуэм дэзт лIы уэршэрхэр. ХьэтIохъущокъуэр хьэщIэхэм яхыхьэну пIащIэртэкъым: хасэр къызэIутхыху зэпсэлъэнхэщ, я гупсысэхэр зэхуаIуэтэнщ.
Къуэнымэ-бжьынымэр пщIантIэшхуэм щхьэщытт. Лэгъупхэр изт. Лыбжьэр дяпэкIэ хьэзырынут.
И жьакIэ папцIэ цIыкIур зэщIэлъэщIэпауэ, Къэсей ефэндыри къэсащ. Сыт щыгъуи хуэдэу, дыжьын баш цIыкIум зытригъащIэурэ, ефэндыр, и унэжь къэкIуэжа нэхъей, пщы уэлийм деж щIыхьащ, икIи зэхуэсахэм къабгъэдэкIыу абы зыхуигъэзащ:
– Алыхьым и фIыщIэкIэ, зиусхьэн, Бахъсэн хасэр зэхыхьащ. Жэмыхьэтыр къыппоплъэ.
… Пщы уэлийр къащыхыхьэм, хасэм къекIуэлIахэр зэщIэтэджащ. ХьэтIохъущокъуэми щхьэгъэщхъ мащIэкIэ псоми фIэхъус ярихри, и тIысыпIэмкIэ дыхьащ. ЦIыхухэр зэрызэгъар, щхьэж здэщысыр къызэхиплъыхьа нэужь:
– Къедгъэблэгъа псори кърихьэлIауэ пIэрэ?
Сэбанш бейгуэлым и жэуапыр хьэзырт:
– Шурдым Жанхъуэт КъущхьэхъукIэ Уафэбгыкъу IэхъупIэм щыIэщ. Къевмыгъэблэгъаи къытхэсщ: Нэгъуей Iэта-Ильясщ ар. Нэгъуейм тригъэчыныхьу щхьэщыпсэлъыкIар Быж Нэгъурщ.
Хасэм къекIуэлIахэр щэхуу зэIущащэу щыхуежьэм, пщы уэлийр – Сыщыгъуазэщ Iэта-Ильяс и къэкIуэкIам. Мамсыр Нэкъари лъэIуащ абы щхьэкIэ, – жиIэурэ Къэзанокъуэм зыхуигъэзащ: – Сыт абазэхэр къыщIытхэмыхьар? Джэрыджэ Таукъан слъагъуркъыми.
Иджыри къэт хъунщ а лIыкIуэу яхуэдгъэкIуар.
Абы хэту, куэбжэмкIэ шы лъэ макъ къыщыIуащ. Мэрем и гур къызэрыгъуэтыжауэ гуфIэурэ:
– Мис, зиусхьэн, къэсыжащ Таукъани! КъыкIэрыхуакъым…
ХьэтIохъущокъуэр къыпыгуфIыкIри жиIащ:
– Фыарэзымэ, иджы къызэIусхынщ хасэр. Джылахъстэнейм
иджыблагъэ щызэхэта пщы-уэркъ хасэм къыщащта унафэм къыщыщIэздзэну си мурадщ. Абы ипкъ иткIэ сыныволъэIу мызыгъуэгукIэ дызыIуува IэнатIэм фIыуэ девгъэгупсысыну, дызэвгъэчэнджэщыну. ЗауэкIэ къытлъихьэну зи мурад лъэпкъхэм къабгъэдэкIыу хъыбар мыхъумыщIэ куэд къытIэрохьэ. Дыщыгъуазэщ нэгъуейхэм ягъэшэса дзэр къуршхэм щитIысыкIауэ, кърымыдзэм
гъусэ зыхуащIыну зэрыпэплъэм. Абы и закъуэкъым… Нэгъуейхэм цIыхухэр хагъэзыхьурэ дзэм и гъуэмылапхъэр къыхах. КъищынэмыщIауэ, Шэрэдж къурш жьэгъухэм зизыгуэша къущхьэ-тэтэр хьэблэ цIыкIухэм яхэсщ хъаныр къыщысынум пэплъэхэри. Дауи, ахэр къэса нэужь, ягухьэу, къыдэзэуэжыну я мурадщ. АдэкIэ езы Кърымым щIэгъэхуэбжьауэ зауэм зыщыхуагъэхьэзыр: я дзэр кърым IэщэкIэ зэщIаузадэ. Дэ зэман къытхуэнэжакъым кIыхьлIыхьу дыгупсысэну. Нобэ-ныжэбэщ зауэр. ДяпэкIэ тщIэным теухуауэ унафэ быдэ 80
яхэплъэри: Прозэ
дыхуэныкъуэщ. Сэ сощIэ фэ адыгэгу зэрыфкIуэцIылъыр, икIи зы
адыгэ пыIи зэрытщхьэрымыхуар. Фи нэгу сыщиплъэкIэ солъагъу къэрабгъагъэ гуэри абы къызэримыщыр. Iуэхугъуэ нэхъыщхьэр ди щIыр, ди хэкур, ди сабийхэр, ди лIыжь-фызыжьхэр, ди бзылъхугъэхэр зэрытхъумэжыну Iэмалым и хэкIыпIэр къэгъуэтынырщ. Ди щхьэм, ди щIэблэм папщIэ тхъумэжыфыну Къэбэрдейр? Ди уафэр, ди щIыр – ар ди щIыхьщ, ди напэщ. Къэбэрдейр дыщыIэну ди гугъэмэ, мыр ди лIыгъэ зэхэгъэкIыпIэщи, е дылIэнщ, е дылIынщ! Аращи, фыхасэ Къэбэрдейр. Дэтхэнэм и жыIэми акъыл къыхэтхынущ.
Хасэр щымт. ХьэтIохъущокъуэпщым мамыру зыкъиплъыхьри:
– Си псалъэхэм фагъэгужьеямэ, къысхуэвгъэгъу. Ауэ аращ нобэ ди Iуэхур зыIутыр.
– Хьэуэ, зиусхьэн, хьэуэ, – къэгузэващ Къэсей хьэжыр, – уи жыIэм щIэлъыр шынэкъым, уи псалъэхэм яхьыр Алыхьу лъэщым и захуэрщ. ШейтIанхэмрэ жинхэмрэ ягъэундэрэщхъуауэ лъы хуэныкъуэхэм Алыхьыр ящIэну щыхуэмеижкIэ, ди щхьэщыгу къитым ахэр тришэнщ лъы гъуэгу гъэзапIэншэм. Муслъымэн Iиманыр ерыщу IэщIыб зыщIхэм хьэкъыу ягъуэтыжынщ яхуэфащэр.
– Алыхьым уи псалъэр зэхиух, хьэжы, – къыпедзыж абы зыгуэрым.
– Узахуэщ, Къэсей. Узахуэщ, – къопсалъэ нэгъуэщI зыи.
ХьэтIохъущокъуэпщым аргуэру псалъэр къещтэжри:
– Зивмылъэфыхьу, къуэшхэ, вгъэбелджылы фи гурылъхэр. Псалъэр изот Ашабэ Миншакъ. Ар, Джэрыджэ Мэрем гъусэу здищтэри, Кърымым щызэхэзекIуащ и унагъуэ IуэхукIэ. Аркъудейкъым…
Ди лъэIукIэ Ашабэм Кърымым нэгъуэщI къалэн гуэрхэри щытхуигъэзэщIащи, зи нэкIэ псори зылъэгъуар дгъэпсэлъэнщ. ЖыIэ, Миншакъ. Ущысу жыIэ… Дытэджынкъым, жэмыхьэт. Зэманыр лъапIэщи, кIэщIу къэIуатэт.
– ДынодаIуэ, дынодаIуэ, Миншакъ.
– Пэжщ, зиусхьэн, жытIэр нэхъ мащIэу, тщIэр нэхъыбэу щытын хуейщ. Кърымым дыщыIащ махуэ зыбжанэкIэ, Iэмал зэриIэкIэ хэIущIыIу зыдмыщIурэ дызэхэзекIуащ, дызэщIэдэIукIащ. Къэбэрдейм теухуауэ абы ди нэгу щыщIэкIахэри щызэхэтхахэри пщIэгъуалэкъым. Абы псори щытэмэму, щызэгурыIуэу жытIэмэ, фэри фыкъэдгъапцIэу, ди щхьэри къэдгъэпцIэжу аращ. ЗэпэщIэувэныгъэ илъщ хъаныгъуэм. Зауэ хуэмейуэ къыхэпсэлъыкIахэм я жьэр кIэщIу ирагъэубыдащ. ИрагъэупIэхащ апхуэдэхэр, хэт лъэхъуэщкIэ, хэти шынагъэкIэ. Лъахэр ихъуэжмэ нэхъ къэзыщтаи къахэкIащ. Каффэ щаIыгъ тыркудзэм ипщ Муртаз-пэщэр хьэзырщ зауэлI минитхукIэ Къаплъэн-Джэрий къыкъуэувэну. Езы Кърымым и дзэр бжыгъэкIэ мин щэ ныкъуэ мэхъу. КIэщIу жыпIэмэ, аращ дэ къытхуэщIар зэрыхъур.
– Елэн, Къэбард, Даур-КIэмыргуей сымэ тщIыгъуу, дэ Шэрджэс Ищхъэрэри къызэхэткIухьащ, – Ашабэм жиIам мыпIащIэу пещэ
ЦIыпIынэ Хьэсанш. – Дэ къытщыхъуащ абы щыпсэу ди лъэпкъэгъу адыгэхэм мы дэ дызыгъэгузавэ Iуэхум зыкIи иримыгъуазэу. Ахэр 81 Прозэ
езыхэм я гъащIэкIэ мэпсэуж: нэхъыжьыр ялъытэ, хабзэ зэрахьэ, щIэблэ япI, щIы явэ, Iэщ зэрахуэ, щIалэгъуалэр унагъуэу мэтIысыж, жьыкIэфэкIэми хуэм-хуэмурэ я Iуэху ящIэж. Ауэ псалъэмакъыр Кърымым зэрынэсу, дзэхупс IурагъэткIуам ещхьщи, ди лIакъуэгъухэм я бзэр е еубыд, е псалъэр нэгъуэщI IуэхухэмкIэ траIуантIэ. Дэ гу зылъыттаращи, лъхукъуэлIхэм я Iуэху щытыншщ Шэрджэс Ищхъэрэм. Къалэн нэхъ хьэлъэр зытещIэр пщыхэмрэ уэркъхэмрэщ. Нэгъуейхэр зэкIуэцIылъщ: ягу ихьи къащIэ зыхуейр! ЛIэщIыгъуэкIэрэ дигу зэхуилъыр зэжедмыIэу нэгъуейхэмрэ дэрэ дыкъызэдогъуэгурыкIуэ. Уоплъри – гуапэхэщ, жумартхэщ. УакIэлъоплъыжри – я тэтэрылъыр къащхьэщокъуэлъыкI.
– Зиусхьэн, кхъыIэ, емыкIу сыкъыумыщI, – къопсалъэ IэтаИльяс, – дауи, нэгъуейхэми яхэту къыщIэкIынщ напэ зиIэ лIы куэд… Шэрджэсхэм я щIым дэ тщыщу щыпсэур зэрымащIэм къикIыркъым дэ дылъэпкъ мыхьэнэншэу.
– Уа, мыбы жиIэр зэхэфхрэ?! Диущиижыну мы къэкIуам фыкъысхуеплъыт! – къыхоуэ псалъэмакъым Дэмдей.
– ЗыфшыIэт, жэмыхьэт. Лъэпкъ гужьгъэжьыр дакъэжь мафIэщ, – къопсалъэ пщы уэлийр. 82
Быж Нэгъуррэ Къэзанокъуэмрэ зоплъыжри, ХьэтIохъущокъуэр нэгъуейм къызэрыдэщIам гукIэ дыпогуфIыкI. Мамсыр Нэкъар и ныбжьэгъум къыщхьэщыжын хьэзыру зешэщI. Къашыргъэ гъукIэм игукIэ зэрегъэзахуэ: «Ди зиусхьэн хьилэшымрэ мы нэгъуеймрэ зы Iуэху гуэр зэдаIэу фэ тетщ…»
Пщы уэлийм хасэр къызэхиплъыхьурэ макъ лъахъшэ дыдэ зыкъещIри:
– Дэтхэнэ зы лъэпкъылIми, нэгъуей, урыс, тэтэр, шэшэн имыIэу, пщIэ хуэфащэщ, къызыхэкIам къыщыдэщIыжым деж. Дэтхэнэ зы зэрыпхъуакIуэми, лъэпкъкIэ зэхэмыгъэкIауэ, нэлат хуэфащэщ, залымыгъэр хамэ лъахэ щрихьэм деж. Узэзауэ нэхърэ зым адрейм пщIэ хуищIу узэдэпсэумэ нэхъыфIщ. АдэкIэ жыIэт, Хьэсанш.
– Зиусхьэн, уэ жыпIам пыслъхьэн сиIэкъым. Сыакъылэгъущ, – мыпIащIэу пщым педзыж ЦIыпIынэм, – жэмыхьэтыр зылI и быну дызэкъуэувэмэ…
– Мис аращ пэжыр, Хьэсанш! Мис аращ захуэр: ди напэр хужьмэ, Алыхьыр ди дэщIэгъущ! – дыжьын башыр уафэмкIэ ишийуэрэ къопсалъэ Къэсей хьэжыр.
– Пэжыр жысIэнщи, – пещэ Хьэсанш, – дэ дыздэщыIа Шэрджэс Ипщэм мамырыгъэ илъкъым. Я пщэдейр зэхэмыбзщ ди лъэпкъэгъухэм. Къуршхэм хъаныдзэр щэхуу къызэритIысхьэм адыги, абази,
нэгъуеи егъэпIейтей. Сэ къызгурыIуар арщи, Iэлигъуэт-пэщэм и хьилагъэр Бэлэтокъуэпщым ейм темыкIуэу щытмэ, кIэмыргуейхэм
иджыри хэкIыпIэ къахуэгъуэтынущ.
ЦIыпIынэм гупсэхуу щIэдэIуа нэужь, пщы уэлийм Джэрыджэм зыхуегъазэ:
6 Заказ №1139 Прозэ
– Уэ сыт къыджепIэн, Таукъан? Абазэхэм сыткIэ уагъэгуфIа?
– Абазэхэр, зиусхьэн, сыт щыгъуи хуэдэу, псалъалэ Iуэху мащIэщ. Зыкъытхуагъэгусэ. Бгитху Iэшэлъашэм езыхэр къиднэу, Бахъсэн псыхъуэ дыкъызэрыдэтIысхьар нобэр къыздэсым къытхуагъэгъуфыркъым. Шынагъэм къыхэкIыу, мыбдеж гъэпщкIупIэ щыдгъуэтауэ яIуатэ. Ауэ щыхъукIи, «маржэ!» зэрыжытIэу, замыIэжьэу, къыткъуэувэну хьэзырхэщ.
– А-а! – аргуэру къыхокIиикI Дэмдей, – Къармэхэ я абазэхэм ещхьу къыщIэмыкIыжыну пIэрэ ахэр?
– Гуэныхь зытемылъ дэри къытхэткъым, Дэмдей. Къармэхэ ямыукIыжар я благъэжьщ. Зумыгъапщэ, – къопсалъэ Къэзанокъуэр: –
Псэ къабзэрэ захуагъэкIэ зауэм Iухьар бий лъэгу зэи хъунукъым. Ди гум пэжыр илъмэ, ди насыпыр текIуэнщ. ЛIыгъэ щIапIэ лIы икIуадэркъым.
– Иншаллахь! – Жэбагъы жиIар диIыгъыу, гу зылъимытэжыххэу, хьэрыпыбзэкIэ къепсэлъ пщы уэлийм, иужькIэ адыгэбзэкIэ къыщIегъуж: – Шэч къытесхьэркъым ди текIуэныгъэм.
– Уи дзыхьыр гъусэ къытхуэщI, зиусхьэн!
– ДылIынщ!
– Е дылIэнщ! – бжэ къуагъымкIэ уэру къыщыIурт щIалэгъуалэм я макъ хэIэтыкIар.
ХьэтIохъущокъуэр, къэгумэщIауэ, щIэблэр здэщысымкIэ плъэри:
– Тхьэм фиузэщI, щIалэхэ! Нэхъыжьхэр фэращ зыщыгугъыр. Къашыргъэ щIалэхэм я Iэуэлъауэ кIыхьыр хуэмышэчыжу:
– Зэ фызэгъэж хъунущ, гъуэгу махуэ техьэнхэ! ФыувыIэт зэ! – 83
яхокIиери, пщы уэлийм зыхуегъазэ:
– Зиусхьэн, Алыхьым гъащIэ кIыхь къыуит. Къысхуэгъэгъу псалъэмакъыр зэрызэпызудар. Ауэ сэ зы упщIэ сиIэт: Урыс пащтыхь Пётр къэбэрдейхэм къытхуигугъэр сыту пIэрэ? Дипхъу я урыс нысэу, тхыдэм дызэдыхыхьат зэгуэр.
ХьэтIохъущокъуэпщыр хуэхьэзырт а упщIэм:
– Ар сэ езыми вжесIэну сигу илът, Къашыргъэ. Си япэ укъищащ… Тырку сулътIанымрэ пащтыхь Пётррэ Iэ зытрадза дэфтэрым ипкъ иткIэ, Урысейр адыгэхэм къыддэIэпыкъуну хуиткъым. Аращ зэрыщытыр. Ар пэжщ. Ауэ ди малъхъэ къалмыкъ хъаным, Урысейм и жыIэщIэ пэжу зэрыщытым ебакъуэри, IэщэкIэ хуабжьу зыкъытщIигъэкъуащ. Къалмыкъым лIыкIуэ дгъэкIуахэм шу пашэу яIар Быж Нэгъурщ. Нэгъури, абы и гъуса щIалэхэми, уэри, Къашыргъэ, фIыщIэ лей фхузощI. Мазэ бжыгъэ хъуауэ, кърым хъаным, тырку хъаныр къыкъуэту, зауэ къыдищIылIэну хэтщ. Дэри ауэ сытми дыщыскъым: пщы-уэркъ хасэри, лъхукъуэлI хасэри зэхэтшащ. Анэхэм, шыпхъухэм, щхьэгъусэхэм къыддаIыгъыурэ, дэри дызэхуэарэзыуэ, Iуэхур зетхьащ. Ди лIакъуэгъухэри тщIатэкъым хъыбарыншэ, я тетхэм лIыкIуэхэр яхуэдгъэкIуащ, яжетIащ ди Iуэху зыIутыр. ИтIани абыхэм дызэхащIыкIакъым, дызэхахакъым. Апхуэдэхэм деж, «Уи щхьэ си щхьэ нэхърэ – си щхьэ гуэр» – жаIэ хабзэщ адыгэхэм. Дауи ирехъуи, 84
Прозэ
дыщIэгужьеин щымыIэу, къэбэрдейхэр дызэхурокъуж. АбыкIэ дигу мамыру, зэхуэтщIыжынщ иджы Бахъсэн хасэр. Дэ Iуэху куэд къытпоплъэ.
– «Iэмин!» жыфIэ, жэмыхьэт! – пшэ фIыцIэ гуэрэнхэм Iуву щIалъэфа уэгумкIэ и Iэгухэр лъагэу ишийуэрэ, Къэсей хьэжым дыуэ ищIащ, иужькIэ къыпищащ: – Жэмыхьэт лъапIэ, фэ Нэрынэ гуащэ и шэджагъуашхэр зыIувгъахуэ, сэ мэжджытымкIэ сымыкIуэу хъунукъым: азэн джэгъуэщ. АдэкIэ, псори мэжджытым фынекIуэлIэжынщи, шэджагъуэ нэмэзыр тщIымэ, Алыхьу лъэщым зэгъусэу делъэIунщ, ди Iуэхур текIуэныгъэкIэ иухыну.
Къэсей хьэжым и азэн джэ макъым къыпэджэжу, уафэр ину
гъуагъуэри хэхъуэпскIыкIащ. ИпщэкIэ къыщылыда уафэхъуэпскIым къыIэщIэщэща нэхъей, уэшх джэш пIащэр иджы пщы уэлийм и пщIантIэм щыджэгурт.
ХьэтIохъущокъуэр уафэм дэплъейри:
– Сэбанш, Къарэжь, фыкIуи, азэн джапIэм Къэсей къыщехыжкIэ фыдэIэпыкъут.
Iуащхьэ лъапэхэм ядыщIэкI гъуэгу нашэкъашэм ирокIуэ Сурэт зэрыс гулэгъунэр. Шу гъуситIыр абы и ужь итыжщи, бгитху зэхэтыр и гъуазэу, зреш гъуэгуанэм. Мес, Iэгъуэщ иджы бгитху щIыналъэр, жыг щхъуантIэ гуэрэнхэри цIыхум зэриIэужьыр IупщIу, пхъэщхьэмыщхьалъэщ. Iэхэлъахэм жылэ зэрыщыпсэум и нэщэнэхэри иджы нэхъ наIуэщ.
ШууитIыр – Нэкъаррэ Iэта-Ильясрэ – мыпIащIэурэ зэдоуэршэр. ГъащIэм зэрымыщIэкIэ зэридзылIа мы лIитIыр сытым темыпсэлъыхьми, псалъэмакъым егъэзэж я гъащIэм щызэхэзэрыхьа Iуэхуу иджы зэхахыжын хуейхэмкIэ. Сурэт мэщхьэукъуэ. Пщащэр гуащIэншэ ищIащ апхуэдизыр зи кIыхьагъ гъуэгуанэм: Кърымым къикIыу – Къэбэрдейм нэс, адэжкIэ – Жанейм хуэкIуэ гъуэгу иджы зытеувар.
Iэта-Ильясрэ Нэкъаррэ я шыщхьэ зэтауэ здэкIуэм, Мамсырыр зыхуэмышыIэу подыхьэшхыкIри, игукIэ зэрегъэзахуэ: «И нитI зэпэзэнэу-зэгъунэгъубзэхэри, и пэбгыщхьэм Iуву щызэхэкIэж набдзэ цыплъхэри, къуалэ бзаджэ гуэрым ещхьу, уIуэн хьэзырщ. ЛIыр къызыхэкIа монгол къуэпсхэр и натIэм сэфэту къытощ. Мыдэ и щхьэ щIыбымкIэ зы щхьэц ухуэныгъуэ цIыкIу иридзыхыжатэмэ, къепсри къилъэтауэ чынгызыкъуэт!»
Нэкъар иджы къигъуэтыжа и ныбжьэгъущIэр, нэхъ гъунэгъуу
къицIыхуху нэхъри игъэщIагъуэу, азиат лъабжьэжьщ. Мамсырым мызэ-мытIэу и нэгу щIэкIащ, и лIакъуэ тхыдэм зыгуэр мащIэу зэрецырхъыу, Iэта-Ильяс елэныхъум ещхьу зэрызыкъритIэр. А къызыхэкIа лъэпкъыжьым и набжьэр, а дуней щIэлъэныкъуэр зи Прозэ
лъэгу щIэзылъхьа лъэпкъ залымым и куцIыр Iэта-Ильяс иджы IупщIу дилъагъуурэ, Мамсырыр, зыхищIэжу, нэщхъей къэхъурт… Дыгъуасэ пщIондэ абрэдж щхьэхуиту къуршым ита жаней щIалэм и гур щIэузырт мо нэгъуейм, тхыдэ щэджащэ зиIэ лъэпкъым мо и жылакIэм, лIыгъэрэ зауэ щIыхькIэ дуней хъурейр бгъунлъэу зэщIэзыгъэхъея лIакъуэм мо и кIэсыжым! Нэкъар щIэх-щIэхыурэ зэупщIыжрей хъуат: «Ярэби, зэгуэр, аддэ къэкIуэну жыжьащэм, гъуэщауэ къыхэплъыжыну пIэрэ, мы нэгъуейм ещхьу, лъэпкъым и кугъуэр зи псэм щызэхуэкъуса лIы щхьэхуэ закъуэтIакъуэхэр?!»
Iэта-Ильяс зэрыхэщхьэукъуэм Мамсырым гу лъитэри:
– Си гугъэнтэкъым, нэгъуей, апхуэдэу укъытхущIэкIыну…
– Дапхуэдэу ар?
– ХьэтIохъущокъуэпщымрэ уэрэ фи зэпсалъэр…
– Сыту пIэрэ апхуэдизу укъэзыгъэуIэбжьар?
– ПщIэрэ ар… Сэ си гъащIэм къабзэу ущызэкIэщIоплъ. Псори щынэрылъагъущ. Уэращи?..
– Сысейри жэщ къарэжь защIэу зэпыщакъым, жаней.
– НэгъуэщIхэм яхуэIуатэ уэ а шыпсэр!
Iэта-Ильяс зэуэ шхуэIур къыжьэдекъуапэри:
– Хьэуэ, Нэкъар! Куэдщ ар. Дызэпсэлъэн хуейщ нэхъ жьэнахуэу. ЖыIэт, сыт уигу иримыхьыр?! ри, нэгъуейм и шыпэм пэуващ:
Мамсырым и шыщхьэр иригъэIуантIэщ, кIэщIу къыжьэдикъуэж-
– ЖысIэмэ, жысIэщ! Кърым хъаным хуэлажьэ уи шынэхъыщIэм и лъэныкъуэр яIыгъыу нэгъуейхэр къыдэзэуэну къытхуэкIуэмэ, уи лъэпкъэгъухэм уепцIыжыфыну?
– Ущымыуэ, Мамсыр. Нэгъуейхэми яхэтщ напитIхэр, я мащIэкъым фейдэхуэлIэхэри, хьэжьвакъэжьышххэри, ауэ абы къикIыркъым лъэпкъ псор нэхъ IейхэмкIэ къэспщытэн хуейуэ. УмыщIэр умыIуатэу, тIэкIу зышыIи нэхъыфIщ, щIалэ.
– Зэ догуэт! Уэ узэригугъэмкIэ, уи шынэхъыщIэм зэрыхузэфIэкIкIэ нэгъуейхэр Iейм щихъумэу ара?
– Апхуэдэу сыщогугъ. Лъэпкъыр ягъэбэлэрыгъыурэ пцIыIуэпцIышэхэм дамышэхын папщIэ, зы Iущ гуэр къащыхэкIыр насыпышхуэщ. Пэжщ, апхуэдэ Iущхэр нэхъыбэм деж шэпэIудз мэхъу.
– Ягу-я псэр мафIэм пэралъхьэури? – ауан щIэлъу мэхъурджауэ
зи абрэдж щэным къыIэщIэмыкIыф Мамсырыр: – Еплъыт абы жиIэхэм! Хъунщ аддэ. Неуэ, гулэгъунэм дыкъыкIэрыхуащ.
ШууитIыр зыкъомрэ зэмыпсалъэу кIуащ. Нэкъар зэригъэзэхуэну елIалIэрт Iэта-Ильяс и псалъэхэм ящIэлъыр. Нэгъуейм и жыIэм зэкIэ дэкIуэщIыртэкъым Мамсырым и гурыщхъуэхэр.
– Унафэр сIэщIэлъамэ, сэ сщIэнт абыхэм яхуэфащэр.
– Хэт «абыхэм» жыхуэпIэр? 85 86
Прозэ
– Сыт къыбгурымыIуэр? Къэбэрдей пщы уэлиймрэ кърым хъанымрэщ жыхуэсIэр… ДзитIри зэпэщIэзгъэувэнути, аддэ, пасэрей косог-адыгэжьхэм я Ридадэрэ урысхэм я Мстиславрэ1 зэрызэрагъэзэуам ещхьу, пщы уэлиймрэ хъанымрэ зэзутIыпщынут. Ахэр зэзэуэнт, зыр адрейм IэщIэукIэху! ТекIуэм и лъэныкъуэр текIуат… Хьэуэ, хьэуэ, ари къемызэгъщ…
– Сыт щхьэкIэ? А жыхуэпIэр, Нэкъар, IэмалыфI дыдэт. Ар ящIэну щытатэмэ!..
– Ар щыIэмалыфIыр лIыгъэм хьилагъэ щыхэмылъырщ. Иджы щыIэхэм «хьилагъэри лIыгъэм щыщщ» жаIэ, нэгъуей.
– Хьилагъэ жыпIа?! Напэншагъэщ апхуэдэм зэреджэр… Псэжьыгъэщ ар! – къолъ Iэта-Ильяс.
– Мызэ-мытIэу дэ апхуэдэ къыткIэлъызэрахьащ…
Гулэгъунэм къыкIэрыхуа шууитIыр хьэмкIэ-лъэхъуу зрачыжауэ здэкIуэм, Iэта-Ильяс нэщхъейуэ егупсысырт: «Ярэби, Мамсырым апхуэдизу дзыхь къысхуимыщIыныр сыт къызыхэкIар? Си гущхьэ
къридзэнтэкъым иджыри къэс Нэкъар гурыщхъуэ гуэр схущIиуфэу. Пэжщ, абрэдж хьэлщ ар: ерыщрэ дзыхьмыщIу… ИтIани, Мамсырым нэхърэ мынэхъ мащIэрэ ситащ сэ губгъуэжь. Ситащ, сыщхьэегъэзыпIэншэрэ си гуIэгъуэр си гуфIакIэу. Сыт хищIыкIрэ-тIэ Нэкъар сэ згъэвым? Езым и гуауэр щыгъупщэжынт, сысейр зыхуэдэм зэ щIэупщIатэмэ! Мамсырым и гухэлъыр мес, ди япэ иту макIуэ, гугъу ехьахэми, зэрыгъуэтыжахэщ. Къыщысша махуэм кърымхэм сIэщIатхъа си тхьэIухудыр зэи сымыгъуэтыжыххэнухэм ящыщщ. Ар уз цIыкIуфэкIукъым! Уи псэр зыхьым упыхьэурэ укIэлъокIуатэ. Сэ сыздэкIуэну лъэныкъуэри сщIэрэт? Си нысащIэр къэслъыхъуэурэ, Кърымым лъагъуэ IусщIыкIауэ, Абрэдж псэжь напэншэр пэшэгъу
къысхуэхъуат. Мырзэбэчыжьым иджыри сыщыгугъырт е щыуагъагъэкIэ, е фейдэ гугъэкIэ зы лъагъуэ гуэр сытришэну. АрщхьэкIэ Абрэдж Мырзэбэч псэжь дыдэу къыщIэкIри, саугущхъуауэ, сымыцIыхухъужу стригъэIукIащ! Сыту насыпышхуэт а псыкъуийм деж, силъ сщIэж си гугъэурэ, Даур зэрыщысIэщIэмыукIар! Сыту насыпышхуэт а махуэм къэбэрдей шухэм сазэрыIущIар… Абдеж зыкъыщысхуигъэзащ 1 А хъыбарыжь гуузыр «Повесть временных лет» тхыгъэм къыхощыж: «6530 гъэм (1022) Ярослав къыIухьат Бересть. А лъэхъэнэм Тэмтэрэкъейм и тету щыта Мстиславыр косогхэм езэуэну зекIуэ ежьат. Косогхэм япщ Ридадэ, бийр къызэрыкIуэр щызэхихым, дзэм пэуващ. ДзитIыр зэхэуэн хунэмысу, Ридадэ Мстиславым жреIэ: «Сытым щхьэкIэ хей куэдым ялъ дгъэжэн? Уэрэ сэрэ дызэгъэзауэ. УкъыстекIуэрэ –
си мылъкуи, си фызи, си быни, си щIыналъи къыпхуэнэнщ. СыныптекIуэрэ – ууейуэ уиIэр сысей хъунщ». Мстислав къопсалъэри: «Ирехъу апхуэдэу!», – жи.
«IэщэкIэ дызэрыуIэнкъым, IэпщэкIэ дызэпэщIэувэнщ», – жеIэ Ридадэ. ПщитIыр зэпэщIэуващи, зэрогъэтIылъыж. Лъэщт Ридадэ. ТIасхъэтэкъым Мстислави. АрщхьэкIэ Ридадэ и гуащIэр кIуэщIыртэкъым, Мстиславти, косогыпщым и Iэпщэм ажал къызэрыхухэкIынур къыгурыIуауэ: «Уоу, хур мелыIычу мелыIычхэм я къабзащэ, сыкъэхъумэ! Си насып текIуэмэ, тхьэлъэIупIэ унэ уи цIэкIэ сухуэнщ!». Ар жиIэщ, и маисэр кърипхъуэтри, щIыщхьэм Iэпщэ пцIанэкIэ къыщебэн Ридадэм и пщэ лъынтхуэр зэпигъэхуащ. Апхуэдэ IэмалкIэ Ридадэм и мылъкуи, и бынуни урысым къищтэри, косогхэм Iулъхьэтыхь къуэды ятрилъхьащ. Мстиславым Тэмтэрэкъей къигъэзэжа нэужь, хур мелыIычым и цIэкIэ иухуа тхьэелъэIупIэр иджыпстуи щытщ». IэпщэкIэ зэроIэт, Прозэ
си вагъуэм, мыхьэнэ пэж иIэу си гуащIэм сыIуплъэжыфащ. Мырзэбэч стригъэIукIа напэтехым и ужькIэ, хэт хуэсIуэтэнт-тIэ си гукъеуэр? Уэри, си шу гъусэ, сызэхэпщIыкIынукъым. Хьэуэ! Дзыхь здэщымыIэм зэхэщIыкIи щыIэкъым. Ей, Мамсыр, Мамсыр! Мыдэ жаIэркъэ, дахагъэм лIыр игъэгушхуэу… Пэжкъым ар. Си нысащIэм и дахагъэр тIуми мыгъуагъэ тхуэхъуат. Дэнэ иджы ар здэщыIэр? СулътIаныжьым и хьэрэмым щIадзэжа, е зы къулей гущыкIыгъуэжь гуэрым и IуэхутхьэбзащIэ?! Сэри зэгуэр къэзгъуэтыжынщ ар… Си псэр пытмэ, къэзгъуэтыжынщ…» Зигу къызэфIэна Iэта-Ильяс зэрымыщIэкIэ шхуэIур жьэдикъуэIуэри, шыр кIэбдзкIэ тхъуэурэ хэщыщыкIащ. Нэкъар къэуIэбжьауэ къызэплъэкIри:
– Сыт къэхъуар?
– Псори тэмэмщ. Мыдэ си шым зыгуэр зыдегъуэри…
– Уэ зыдэбгъуэр зыхищIэу арагъэнщ уи шым… – Ар дауэ?
– ПщIэрэ уэ «черкешкIэ» узэджэ адыгэхэм ящIэр? Зэчэнджэщын ямыIэмэ, я пыIэр я пащхьэм иралъхьэри, йочэнджэщ. Дыщизакъуэм и деж дэ шыми допсалъэ, дызыгъэгузави, къыттехьэлъэ Iуэхуи абы дыдогуэш. КъызэрысщыхъумкIэ, дэ абы куэдым дыкърегъэл… Бгитхум пэмыжыжьэу къыщытт Къамлэхьэлъкъэ нэгъуей жылэм и шэтырхэр. Мамсырым, игу къызэрыгъуэтыжауэ, псалъэмакъыр нэгъуэщI лъэныкъуэкIэ еунэтI:
– Мыдэ, жылэм дыдэмыхьэ щIыкIэ, уи лъэпкъэгъухэм фIэхъус
едгъэх.
щыIэ-тIэ?
– «Сэлам алейкум» яжетIэнщ, – адыгэ хабзэм тету, Iэта-Ильяс уанэгум зыкъреIэтыкI, Нэкъари абы зыдещI. – ЯIуэтэжу зэхэсхат си адэшхуэри, си адэшхуэм и адэшхуэжри мы Къамлэхьэлъкъэ жылэм къыщалъхуауэ.
– Мыр уи жылэжьу къыщIокI!.. Абыхэм я кхъэ мащэхэри абдеж – Хьэуэ. Си лъэпкъым мыбдеж лъабжьэжь щищIакъым. Си адэшхуэр мыбы икIри, беслъэнейхэм я щIыналъэм итIысхьат. СцIыхужыркъым сэ ар… ЗэраукIам и хъыбар нэгъуэщIхэм къысхуаIуэтэжауэ аркъудейщ. Хэт абазэм IэщIэкIуэдауэ жиIэрт, хэти зыукIар беслъэнейуэ игъэхъыбарырт. Пэжыр дэнэ къисхын? Хэт а лъы уасэр иджы зытелъыр?
– Зэман куэдыIуэ дэкIыжащ абы лъандэрэ… – ЛъыщIэжыр пIалъэншэщ, – нэгъуейм и нэкIущхьэр морэфIыцIафэу къызэщIоплъэ: – ПIалъэншэщ! Апхуэдэм и пэжыр дапщэщми зэ къыщIэщынущ. Си адэшхуэм илъ сымыщIэжмэ, и цIэр, сэ къысфIащыжа и цIэр, ауэ сытми згъэхьэулеяуэ сылIэжынущ. Къуэ сиIатэмэ, си адэшхуэм и цIэр абы фIэсщыжынт, – Iэта-Ильяс и макъыр иджы йохуэхыпэ.
– Къыпхуахьыфат уэри гухэщIышхуэ… – игу щIэгъуу педзыж Нэкъар, занщIэуи къыпещэ: – Уи цIэр сщIэ щхьэкIэ, уи унэцIэр зэи зэхэсхакъым. Уэ си унэцIэм ущыгъуазэщ – Мамсырхэ сащыщщ. 87 88
Прозэ
– УщIэупщIэу бжезмыIа хуэдэ! Махуэм и кIэщIыпIэм тIощIрэ си унэцIэмкIэ укъызоджэ уэ! – мэдыхьэшх Iэта-Ильяс. – Нэгъуейщ си унэцIэр.
– УнэцIэ хьэлэмэтщ, – жеIэ Нэкъар, ауэ езыр йогупсыс: «Насып диIэти, Чынгызкъым уи унэцIэр.»
– НтIэ, унэцIэ Iейкъым.
– УнэцIэр, Нэгъуей, зезыхьэми елъытащ. Елъытащ ямыгъэулъийуэ зэрызэрахьам.
– Мис ар фIыуэ жыпIащ, Нэкъар! ПщIэрэ, Къамлэхьэлъкъэ дыщызэтеувыIэрэ, зыщыдгъэпсэхуамэ нэхъыфIт. Сурэти ешащ. Дэри, шыхэри жьыIурыхьэгъуэ дыхуэныкъуэщ. – Къэбэрдей хьилэшыхэм я жыIэкIэу: «Фыкъеблагъэ… фымыпIащIэмэ», жыхуэпIэщ. – Апхуэдэ сэ схужыIэнутэкъым, Нэкъар…
– СыгушыIащ. Дэ, адыгэ лIакъуэхэр, апхуэдэу дызэпэгушыIэ ди хабзэщ. Пэжыр бжесIэнщи, Беслъэнейм дихьэным къэнэжа щыIэкъым. Пшапэ зэхэуэгъуэм дынэсынущ. Уи лъабжьэ здэщымыIэж Къамлэхьэлъкъэми сыт щхьэкIэ иджы дыдыхьэн. Уи мыгугъэ уи лъэпкъэгъухэм дзыхь яхуэзмыщIу, ауэ, итIани, дунейр мамыркъыми, ди гъуэгу хэдгъэщIмэ нэхъыфIщ.
«Уи лъэпкъэгъухэм дзыхь яхуэзмыщI уи мыгугъэ», – игукIэ къытрегъэзэж Iэта-Ильяс. – ЯхуэпщIыркъым дзыхь. Узыхуейрамэ, си ныбжьэгъу, уигу илъымрэ уи бзэгупэм телъымрэ зэмыгуэгъущ уэ лIым. Узгъэкъуаншэркъым, жаней. ЦIыхухэм дзыхь къызэрыгуэкI щызэхуамыщIыж лъэхъэнэм тIури дрибынщ. Нэбгъуз-нэджабэкIэ псори дызэхущIоплъ. Си лъэпкъэгъу зи гугъу пщIахэри, фэ адыгэхэм фэщхьыркъабзэу, дзыхьмыщI гурыщхъуэщIхэщ. Аращи, фэри, дэри, тэтэрхэми жытIэр зыщ, дигукIэ зетхьэр нэгъуэщIщ. Дызэхуэфащэкъэ дэ гупыр псори?! Зы щIыналъэ пытхъахуэм мамыру дызэдытезагъэркъым. Зым зыхеш, адрейм зегъэпщ, ещанэм, щымыIа таурыхъхэр къигупсысурэ, тхыдэщIэ ныкъуэцIалэ зэрегъэпцI. Зым и фIым адрейр дыщыгуфIыкIыу, мы дуней хьэхум къыщыдита пIалъэ кIэщIыр къэтпсэуфыркъым! Дэ дывогъэкъуаншэ тэтэрылъ зэрытщIэтымкIэ. Кърым-тэтэрхэр фогъэкъуаншэ: гуэныхь зыпылъ Iуэху ялэжьауэ жывоIэри, пцIы ятыволъхьэ. Дэ езыхэми дыбзыщIыркъым тэтэрмонголхэр IыхьлыгъэкIэ зэрыдикъуэпсыр. Абыхэм я шылъэм дуней щIэлъэныкъуэр къыдэскIэрт. Зыщ ди хабзэр, дызытетри зы динщ –
ислъамырщ. Ди хьэгъуэлIыгъуэхэри ди хьэдэ хуэIухуэщIэхэри зэрекIуэкIыр зэщхьщ. Хэт-тIэ зи ягъэр ди Ордаишхуэр зэрыкIуэдар? Махуэ къэскIэ ди нэр къызэривуIукI а кърым-тэтэрхэр арауэ пIэрэ къуаншэр? Ахэри, дэ тхуэдабзэу, ящI тесыжкъым, фэ куэд щIауэ – иджыри Чынгыз мыбы дыкъыщимышэ дъандэрэ – мыбдеж фисщ. НтIэ, фызэгурыIуэу фисауэ пIэрэ? Iэщэр зэхуэвгъэдалъэрэ фызэпэувыжущ фызэрисар. Мис а ди Ордаишхуэм Тыркумрэ Кърымымрэ къращIаращ фэ адыгэхэм иджыпсту Урысеймрэ а Кърым дыдэмрэ къыфкIэлъызэрахьэр.» Прозэ
– УнэцIэ Iумахуэ зезыхьэ Iэта-Ильяс, – мэгушыIэ Мамсырыр, – гъуэгум дэдмыдзыхыу занщIэу дыкIуэмэ, дауэ уеплърэ?
– Зыгуэр жыпIат, Нэкъар? – къызэщоуж гупсысэ хьэлъэхэм зэщIаубыда Iэта-Ильяс.
– Зы гупсысэ гуэрым усфIехь уэ лIыр, – педзыж абы Мамсырым.
– Хьэуэ, хьэуэ… – и нэ зэвитIыр Iуданэ шэщIауэ зэIупщхьэжурэ мэдыхьэшх иджы Iэта-Ильяс. – Гупсысэу мы дунейм къытехьэлъэр уэрэ сэрэ плIэрыхь тхуэхъуат, Нэкъар!
– Пэжщ, мызыгъуэгукIэ куэдыщэ дгъэунэхуащ уэрэ сэрэ. Ари пIалъэ кIэщIым къриубыдэу… Уи сэбэп къызэкIащ, нэгъуей: апхуэдиз илъэскIэ згъэва гуауэр усщIыгъуу зэрытIэтыкIащ. Иджы сыхьэзырщ уигу къеуэр – ар сытуи щрырет – бдэзгуэшыну. КъызжеIэ къудей, умыбзыщIу.
– СогушыIэ, Мамсыр, – къыпогуфIыкI Iэта-Ильяс, – хуабэм нэхъ гукъеуэ сиIэкъым. – Зым хуабэвэхыр и щIасэщ, адрейр егъэмэх. Дыгъэр къухьэнущ куэд мыщIэу. Беслъэнейри жыжьэжкъым. Нартхэ ящыщ Бибард и хьэщIэщым деблэгъэнщ, жызоIэ. Гулэгъунэр абдеж щытхъуэжынщи, уэри уи лъэпкъэгъухэм уакъыхэнэжынщ. – Зэхэзмыхауэ бжы а жыпIар, Нэкъар. Дауэрэ сыныбжьэгъут сэ, гъуэгу ныкъуэм укъытезнэу? Жанейм уисшэжынущ, уи нысашэм
адыгэ къафэ сыкъыщыфэнущ. АдэкIэ деплъынщ, си хьэщIэ.
– Тхьэм уиузэщI, Iэта-Ильяс, – Нэкъар уанэгум зреIэтыкI, – ар лIы и псалъэщ. Ауэ «адэкIэ» жыхуэпIа гупсысэр зыщыгъэгъупщэт! Дэ тIуми закъуэныгъэр дгъэунэхуащи, абыи дегупсысынщ дызэгъусэу.
– Ар иджыпстукъым… – Iэта-Ильяс зэуэ зэIынащ. – Уэрэ сэрэ
иджыри Iуэху куэд къытпоплъэ, Мамсыр.
– Бетэмал, а куэдыр мамырыгъэ Iуэхуу щытами сыт хъунт. –
псэхъуапсэм Нэкъар ирехьэжьэри, аргуэрыжьу гурыщхъуэмкIэ йощэтэкIыж: «Дигухэр зэIухауэ дызэхущытщ, итIани, сыт къыщIызжимыIэр апхуэдизу игу щIэгъур? ПсэкIэ зыхызощIэ: гуауэ щэху гуэрым еудыныщIэ мы лIыр! Пэжщ, цIыху къэс иIэжщ хьэдрыхэ мащэм здрихьэхыж щэхухэр. Iэта-Ильяс иджыпсту хэзыгъащIэр апхуэдэ гуэру щытмэ, сщIэну сыхуейкъым. Къэсей ефэндым дегъэгужьей, щэху псори зэгуэрым нахуэ хъуну жеIэри. Ди мыгъуагъэ лъагъуэхэр щызэхыхьа махуэм щегъэжьауэ, нэгъуейр иджыпсту хуэдэу гунэджыншэу зэи слъэгъуакъым. ХьэтIохъущокъуэпщымрэ Къэзанокъуэмрэ и закъуэу къызэрепсэлъылIэрэ гупсысэх хъуащ. ЩIэмычэу, ар иджы зыгуэрым егъэпIейтей. СыткIэ сщIэн сэ пщы уэлиймрэ Жэбагъырэ нэгъуейм къыжраIар?»
– Iэта-Ильяс, сыноупщIыну сигу илъ зэпытщи, сытемыгушхуэурэ изокъухыж… Уи шынэхъыщIэр кърымыдзэм хэт?
– Хьэуэ, кърымыдзэуи жыпIэ хъунукъым ар.
– НтIэ, сытыдзэ?
– ПщIэжрэт Iэлигъуэт-пэщэм и шэтырым зэ дыщыIухьар? ЩIыхьэпIэм деж, щIопщыр игъэджэгуу, щыта Бэубэч бейгуэлым гу лъыптагъэнщ а махуэм… Аращ си шынэхъыщIэр. 89 90
Прозэ
– Ауэ сытми сщIэжрэ! – Нэкъар, къэуIэбжьауэ, шхуэIур жьэдикъуэIуэри, шыр зэщIигъэувыIыкIащ. – Дауи зыфшыIат абы щыгъуэ, зы анэ фыкъызэрилъхуар хэIущIыIу фымыщIу?
– Куэдрэ гузэвэгъуэ ихуа цIыхум и шыIэныгъэр тIуащIэ-щащIэщ, Мамсыр… Ныжэбэ си къуэшым сыIущIэну си мурадщ.
– ГурыIуэгъуэщ… Уэ зыри жыпIакъым, сэ зыри зэхэсхакъым.
Гъунэгъухэр зэбгрыкIыжу, зэныбжьэгъуитIыр я закъуэ къызэрынэу, Iэта-Ильяс жиIащ:
– Нэкъар, и чэзур къэсащ. Сэ сокIуэ си къуэшым сыхуэзэну.
– Сыздэпщтэтэмэ, сыхьэзырт…
– Хьэуэ, Мамсыр, нобэрей IуэхукIэ, си закъуэу сыкIуэнущ. Уи жагъуэ умыщI, си закъуэ сыкIуэмэ, нэхъ къызощтэ. Мыбдежщ ар, сыкъэгувэнукъым.
– Абы щыгъуэ, гъуэгу махуэ!
Жэщ Iувым къыхэIукIа шы лъэ макъым Бибард къыдэушри, хьэщIэщым къыщIыхьащ:
– Къэхъуар сыт? Уи гъусэр дэнэ щыIэ? – Умыгузавэ, Бибард, Iэта-Ильяс и щхьэ IуэхукIэ нэгъуей жылэм кIуауэ аращ.
– Жэщыбгым дэнэ къикIа «щхьэ Iуэху»? – мэгъумэтIымэ бысымыр. – Уи гъусэр хэтми пцIыхуу пIэрэ уэ езым? Хэт хъуну ар? Дзыхь къилэжьрэ?
– Ари сэ схуэдэу цIыху дэхуэха щхьэзакъуэщ.
– Ар нэхъ щхьэзакъуэти?! Абы и къуэшыр хэтми пщIащэрэт! Iэлигъуэт-пэщэм и бейгуэлхэм я нэхъ къанлы дыдэрщ. СщIэркъым иджы абы сызэрегупсысынур. Сакъ, хьэщIэ, а нэ зэвхэр егъэлеяуэ гущIэгъуншэ лъапсэщ…
– Умыгузавэ, беслъэней, – бысымым и лъэпкъыцIэмкIэ зыхуегъазэ Нэкъар, – дзыхь къэзымылэжьа лIы сэ зэи гъуэгу здытесшэркъым. Дауэ уеплърэ, уэри пщэдей укъыхыхьэнтэкъэ ди нысашэ гъуэгуанэм?
– Зэ догуэт, Нэкъар, – къыпопсалъэ бысымыр. – Нысашэр Беслъэнейм щедгъажьэу, Жанейм унэ щитшэжамэ нэхъ дэгъуэтэкъэ?! Ямылъэгъуауэ хьэгъуэлIыгъуэ зэхэтшэнт!
Мамсырым игу къэкIыжащ и щхьэкIэ игъэва закъуэныгъэри, иджыпсту псори зыгъэпIейтей кърым гукъеуэхэри. ИкIи, фIыщIэ хуищIу, абы Бибард зыхуигъэзащ:
– Тхьэм уиузэщI, Бибард ауэ нысашэр щедгъэжьэнур ди унэжьырщ – Жанейрщ.
Iэта-Ильяс къэмыгувэну жиIа щхьэкIэ, къыщекIуэлIэжам нэхулъэ къызэщIитхъакIэт. Нэкъар абы и нэгум зэриплъэу къыгурыIуащ: Iуэхур нэгъуейм къехъулIат. Езы Iэта-Ильяс хьэщIэщым къыщIина Мамсырым зихуэпакIэу Iуплъэри, къуаншафэ зищIу гушыIащ:
– ПIэ кIуэцI уимыгъуэлъхьауэ ара иджыри? – ИкIи сигъуалъхьэри, жейкIи зызгъэнщIри, икIи сытэджыжри, си пащIэ-жьакIи сыкIэлъыплъыжащ. ХъыбарыфIкIэ сынотэнщ,
ухуеймэ: Бибард, и ныбжьэгъуитI щIыгъуу, Жанейм ныддокIуэ. – Сыту фIыт ари! Сэращи – сыпщIэншэрыкIуэкъым.
– Уи нэгум къощ ар, нэгъуей. Алыхьыр нэхъыфIкIэ къыфхуэупсэ!
– Псоми къытхуэупсэ Алыхьыр. ФIы зигу илъ дэтхэнэми Алыхьым къыдиIыгъ а фIыр.
… «КIуэм и гъуэгур хощI» жыхуаIэрати, Мамсырым и гупыр КIэмыргуейми блэкIщ, Абазэхэри къызэранэкIщ, Шапсыгъымрэ Бжьэдыгъумрэ къыпакIухьри, Жанейм ихьэжахэщ.
Нэкъаррэ Сурэтрэ апхуэдиз илъэскIэ зыпэплъа я хьэгъуэлIыгъуэм и етIуанэ махуэу, шухэм хъыбар щхьэкIуэ къахьэсащ: «Мин бжыгъэ хъу кърымыдзэр Къэбэрдейм къыхуокIуэ. Муртаз-пэщэр зи шупашэ дзэр (миниплI зи бжыгъэр), Каффэ къыдэкIауэ, къокIуэ, кърымхэм къахыхьэжыну. Хы Iузэвым къызэпрыкIа кърым дзэшхуэр адыгэ шэрджэсхэм я щIыналъэм къихьакIэщ.
Прозэ

Болэтей жэмыхьэтыр зэхуэсырт, шэджагъуэ нэмэз уахътыр мэжджытым щащIыну. Батыр ефэндым Даур зыхуигъазэри щэхуу жриIащ:
– Шэджагъуэ нэмэзыр зэфIэкIмэ, си деж ныщIыхьэ. Сыпхуейщ.
Нэмэзыр зыщIа цIыхухэр мэжджыт пщIантIэм щыдэкIыжым, Даур щIыхьащ ефэндым деж. Пэш ныкъуэкIыфIым и жьантIэмкIэ дэст Батыр, нэмэз щыгъэ фIыцIэ пIащэр хуэмурэ зыIэщIигъэжу. Бжэблыпкъ бгъузэм щIалэр бгъэдыхьэри, адэкIэ щIыхьэн къримыгъэзэгъыу, жиIащ:
– СынодаIуэ, ефэнды.
– КъыщIыхьэ, Даур, умыукIытэу къыщIыхьэ!
ЩIалэр пэш жьауэ цIыкIум щIыхьэри, бжэ къуагъым щызэ- 91
теувыIащ.
– Къыдыхьапэ. ТIыс, Даур.
– Нэхъыжьым дауэ сыббгъэдэтIысхьэн?! СынодаIуэ.
– УзыгъэтIыс уиубыжыркъым, жаIэ адыгэхэм. ТIыс, жысIаи…
– Губгъэн къысхуумыщI, ефэнды, цIыху къыспоплъэ.
– Iэстофрилэхь! Сыт хуэдэ Iуэхуу пIэрэ фэ щIалэгъуалэр фызыкIэлъыжэр?! – къыпогуфIыкI ефэндыр. – Дэ дыщыщIалэм щыгъуэ, ди щхьэр здэтхьын дымыщIэу, зэманыр къыдэлыжт… – жеIэ ефэндыми, арыххэу къыщIегъуж: – Уи адэр плъагъуну ухуей?
Ефэндым къыжриIар зэхимыха нэхъей, Даур щIэупщIэжащ:
– Хэт жыпIа?
– Уи адэр плъагъуну ухуейкъэ? – пычыгъуэ зырызу зэпишурэ, къытрегъэзэж ефэндым.
– Ефэнды, сэ Алыхьым и унэм сыкъыщIэкIуар нэмэз уахътыр сщIыну арщ, зыгуэрым сыIущIэн мурадкIэкъым.
– Алыхьым деж нэмысын псалъэщ а иджыпсту къызжепIар, щIалэ.
– Зэт!.. – жиIэурэ кIуэцIыбжэмкIэ Абрэдж Мырзэбэч къыщIэувыкIри, и къуэр игъэкъуаншэ щIыкIэу жиIащ: – Си щIалэ, Прозэ
Алыхьым и лэжьакIуэм къыбжиIам сыт ущIелъэпауэр? Сэ сыадэщ. Мыбдежым сыщыпхуэзэну сэращ къыхэзыхар.
Батыр ефэндым зыкъиIэтащ, пэшым щIэкIын мурад иIэу:
– Зэадэзэкъуэр фи закъуэу фыкъызогъанэ. Фызэпсалъэ.
Абрэджым, ар имыдэу, и Iэр еIэт:
– Уэ пщыдбзыщIын дэ ткъуэлъкъым, ефэнды.
Даури пхъашэу къопсалъэ:
– ЗэтеувыIэт, ефэнды. Мы лIым щэхуи нахуи дэсщIэну сыхуейЗэхиха псалъэхэм къагъэуIэбжьри, Абрэджым пхъашэу жиIащ:
– Бэлэтокъуэхэ ялъ зэрыпщIэтыр зыщыгъэгъупщи, къыбжаIэр Даур къигъэлыбат и адэм и псэлъэкIэм, ауэ зишыIэурэ жэуап ирикъым сэ.
гъэзащIэ!
тыжащ:
– А жыпIэр сэ зэи сщIэнукъым! Нобэ щегъэжьауэ, Абрэдж унэцIэр сэркIэ дунейм тетыжкъым. Ефэндыр абыкIэ си щыхьэтщ.
Бжэр зэуэ къыIуихри, Къудас гуащэр пэшым къыщIыхьащ:
– Алыхьым и унэм иджы щефщIэкIыр сыт мы си къуэм?!
Мырзэбэч къызэкIуэкIыпати, зищIэжыртэкъым:
– Бэлэтокъуэхэ япхъу! Уи кIэкъуащIэм нэсыркъым а уи акъылыр. 92
Си нэгум щIэкI иджыпсту! Армырамэ…
Даур лъэбакъуэ ичри, анэр ихъумэ щIыкIэу, и гупэ къиуващ:
– Иджыри зэ бжызоIэж, Абрэдж: сэ уэ усцIыхуркъым, уэри сыкъэпцIыхуркъым! НакIуэ, ди анэ.
Къудас гуащэр бжэм нэсри, дыджу къызэпсэлъэкIащ:
– УлIэмэ нэхъыфIщ, къэплъхуа уи къуэм апхуэдэ къыуипэс нэхърэ!
зыхуегъазэ и къуэм:
Мырзэбэч зэрыригъэлеяр къыгурыIуэжауэ, нэхъ макъ щабэкIэ – ЛIы хуэдэу дызэгъэпсалъэ, ар иужь дыдэу щытми.
Къудас зэрызихъунщIэм мыхьэнэ иримыту, Даур зэщIэувыIыкIащ. Гуащэри икIуэтыртэкъым, щIалэр зыхуигъэжыIэщIэну ныкъуакъуэрт. Щымыхъуххэм Даур и Iэр иIэтри жиIащ: – Зэт, ди анэ, лIы и псалъэкIэ къыщыскIэлъыджакIэ, сэ абы себэкъуэнукъым. СиIэщ сэри сызыщIэупщIэн… Унэм дыхьэжи къыспэплъэ. Сэ зызгъэгувэнкъым.
Губгъэн хэлъу и къуэм къеплъри, Къудас губжьауэ щIэкIыжащ.
– СынодаIуэ иджы, сытыт узытепсэлъыхьынур? – йоупщI Даур и адэм.
– КъызжеIэт, Даур, щхьэ зыкъысщыбдзейрэ? Сыадэщ сэ…
– Уадэуи?! Ади ани сиIэрэ пэт, сыибэ хъурейуэ къалмыкъхэм лъапэкIэ сыщызэрахуэм, дэнэ фыщыIа? Хэт сыкъэзылъыхъуар?
Илъэс зыбжанэкIэ сызэрыта пщылIыпIэр Къэбэрдей къикIа шухэм щысщхьэщахым дэнэ фыщыIа? Си анэри уэри фыхуит бын фарз спыфхыжыну? Прозэ
Мырзэбэч, плъыжь хъурэ и фэр пыкIыжу, къуэм къыжриIэм щIэдэIурт. Дакъикъэ ныкъуэм лIым и нэгу щIэлъэтыжат и гъащIэ псор зэрыщыту. Уэркъ унагъуэм къыхэкIа Абрэджыр зэрыщIалэ цIыкIурэ Бэлэтокъуэпщым ехъуапсэрт. Нэхъ балигъ къыщыхъум, Мырзэбэч ефыгъуэу хуежьащ Бэлэтокъуэм. Адрейхэм зарефIэкIыр и лъым хэтти, абы зэрихуэрт, ауэ щыхъукIи пщыгъэр зейри зеинури а зэфыгъуэр арати, Мырзэбэч бампIэм ихьырт.
Адыгэ лIакъуэхэм пщIэ хуащIырт Бэлэтокъуэпщыр къызыхэкIа лъэпкъым. ЩIалэ дахэ, щIалэ уардэ Мырзэбэч Бэлэтокъуэм и шыпхъу
Къудас гуащэр къишат. Абрэджхэ я лъапсэ щыщеувэха махуэм къыщыщIэдзауэ, Къудас и щхьэгъусэр жьэкIэ зэрихуэрт, езыр нэхъ лъэпкъыфIым къыхэкIауэ зилъытэжырти. Бэлэтокъуэхэ я пхъур щIэчэ имыIэу тхьэусыхэрт: «Гуащэу сыкъалъхуами, «гуащэ ныкъуэ» сыхъуащ, си бынхэри пщы нэмыхъусу къэнэнущ», – жиIэурэ. Абрэдж Мырзэбэч хузэщIэкъуакъым Къудас и жьэшхуэр, езы бзылъхугъэми мэскъал дичыхакъым. Даур дунейм къытехьа нэужь анэ-нысащIэ палъэу нэхъ щабэ хъуным и пIэкIэ, зэзым и дыджыр къызыкъуихыпащ Бэлэтокъуэхэ я пхъум.
Къудас зэрыдэпсэуа илъэс зыбжанэм къриубыдэу, Мырзэбэч и щхьэр, и псэр здихьынур имыщIэу къэнат. Бэлэтокъуэхэ я пхъум и унафэм нэхъри зэрыщIэхуэр щилъагъум, тIэкIу-тIэкIуурэ фыз кIэкъуащIэм зэрыкъуадзэжынур къыщыгурыIуэм, и нысащIэ жьейри, и къуэри къигъанэри, натIэм къритха лIы Iыхьэр игъэунэхуну, Мырзэбэч КърымымкIэ игъэзащ, хъаным къулыкъу хуищIэнуи мурад ищIащ. Абрэджыр езыри гу зылъамытэхэм ящыщтэкъым – хуэфащэ увыпIэ къритынщи, зы цIэрэ зы щхьэрэ иIэу, адыгэхэм къащхьэщигъэувэнщ! Мырзэбэч и Iуэху Кърымым щыIейтэкъым. И пщэм къыдэхуа къалэнхэм хэкIэрэхъуапэри, къуэ зэриIэми зы зэманкIэ теплъэкъукIыжат. Абрэджыр къыдалъхуахэм зэи къахыхьэртэкъым. Къудаси и къуэр зэрадыгъуам теухуауэ Мырзэбэч хъыбар лъигъэIэсыххатэкъым. Псори зэрымыщIэкIэ къекIэрэхъуэкIыу, къэбэрдейхэм Даур хуит къащIыжа нэужь, щIалэм и анэр игъэкъуэншащ: «Сызэрадыгъуар си адэм щхьэ иумыгъэщIарэ?» – жиIэу. Къудаси, хэкIыпIэр тынш дыдэу къигъуэтри, ар езыгъэдыгъуар и адэ Мырзэбэчу къуэм и фIэщ ищIыфащ. Абдежи къыщызэтемыувыIэу, Абрэджым и къуэр Кърымым залымыгъэкIэ щиIыгъауэ жиIащ. Иджы Даур зеиншэ хъурейуэ зелъытэж.
– Даур, тхьэлъанэ сощI а къэхъуам сызэрыщамыгъэгъуэзамкIэ!
Ар сэ щызэхэсхам, уэ куэд щIауэ щхьэхуит укъащIыжакIэт. Аращ зыми укъыщIамылъыхъуар.
– ЗэфIэкIащ ар, – гуауэу хощэтыкI Даур, – си сабиигъуэр
зэи къысхуеплъэкIыжынукъым. Си анэрти, и гужьгъэжь пагэм гъэзапIэншэу хиулъэрэхъащ. Уэрти, щхьэзыфIэфIыгъэм удишэхащ. Сэращи, «уей-уей» жезыгъэIэ унэцIэхэм сыкъалъхуарэ пэт, фэ тIум фи зэрышх кIэухыншэм сыщIэдэIум, щэхуу сыкъигъыкIыурэ, за- 93 94
Прозэ
къуэныгъэ лъагъуэм сытехьащ. Сыт иджы фэ сызэрыфщIынур? Фэри сыткIэ сыфхуей? Къэбэрдейм щызиIэщ лъапси, нэхъыжь
Iущи, ныбжьэгъу пэжи. Умыкъутэ а си дунеищIэр, Абрэдж.
Сэри сыпсэун хуейщ. УзыщIэхъуэпса гъащIэр егъэкIуэкI адэкIи.
ДиIэкъым уэрэ сэрэ дызытепсэлъыхьын.
Даур жьы щIэту зигъазэри, къемыплъэкIыу щIэкIыжащ мэжджытым.
«Акъыл зиIэр си щIыб ису къезыухьэкI», – жиIащ пасэрейм. ЛIыжьыгъэ-щIалагъэм елъытакъым цIыхум бгъэдэлъ Iущыгъэр.
Илъэс тIощIрэ тхурэ фIэкIа къимыгъэщIарэ пэт, Къэзанокъуэ Жэбагъы емычэнджэщрэ абы и жыIэм зыдэзымыгъэшрэ яхэттэкъым къэбэрдей адыгэхэм. Мис, ноби, адрей махуэхэми хуэдэу, ар йогупсыс Къэбэрдейр зыIухьэну зауэ шынагъуэм. Жэбагъы емызэшу игъэщIагъуэрт и лъэпкъэгъухэм я Iуэху еплъыкIэр хуабжьу зэрызэщхьэщыкIыр. … «Зыпс дызэдофэ, зы дыгъэ къыттопсэри, зыщI дыщIалъхьэж. Зыщ ди хабзи, ди бзи, арщхьэкIэ зыкIи зэщхькъым ди хьэл-щэныр. ГъэщIэгъуэнращи, гуфIэгъуэ е гузэвэгъуэ къэхъумэ, псори зэхуэдэщ: зэщхьу мэгушхуэ, мэгуфIэ, мэхъуахъуэ, мэнэщхъей, мэщыгъуэ. Ауэ иджы, зауаем и гузэвэгъуэр ди бжэщхьэIу къэсащи, мис: шейтIан
уджыр лъэлъэжри, ХьэтIохъущокъуэпщым и закъуэ утыку къинащ. Пщы уэлийм и щхьэ закъуэщ хьэлъэу щыIэр иджы зытещIар. Уи губжьрэ уи дзэпкърэ зэтауэ бийм упэщIэувэн папщIэ, лIыгъэ пцIанэри мащIэщ. Мыпхуэдэм деж акъылырщ лIыгъэм и джакIуэр. ХьэтIохъущокъуэм, зыми хуимыIуатэ хьисэп щэху гуэрхэр. НэхъыфIщ зэримыIуатэри: зым адрейр фIэделэжу къызэхэувэнхэщи, псори зэхатхъуэжынщ. Апхуэдэщ цIыхур… Шурэ лъэсрэ зэлъэщIыхьэркъым. Къулейм факъырэр зэхищIыкIыркъым. Дамэ зытетым ар хуарзэу зэлъэщIехри, мэлъатэ. Зытемытыр а лъатэм «йофыгъуэ».
дауи, игъэтIыгъуэу къыщIэкIынщ Къэзанокъуэр «йофыгъуэ» псалъэм кIэлъыгупсысэжри, зыхуэмышыIэу зыщыдыхьэшхыжащ: «Зэ догуэт! НтIэ, сэри ХьэтIохъущокъуэпщым сефыгъуэу ара? Сыту фIыт мы си гупсысэхэр зыми зэрызэхимыхыр. Дауи, софыгъуэ, сыту жыпIэмэ, ар пщы уэлийщи. Ауэ щыхъукIи, хэт мыгъуэ а пщы уэлийр иджыпсту зыIут IэнатIэм ехъуэпсэнкIэ хъунур? Абы и пщэм иджыпсту къалэну дэлъым и хьэлъагъыр зыхуэхьын куэд щыIэкъым. Ар щогугъ и лIакъуэгъухэм я лIыгъэм, ауэ сыт илъагъур? Гужьеигъуэ къызэрыщ нэгухэр, гугъэ нэпцI къезытхэр, гурыщхъуэм къыIэщIэмыкIыфхэр. Пэжщ, ахэри тэрэзу егупсысын хуейщ мы Iуэхум, ауэ иджыри къэс къагурымыIуар зауэ пэнцIывым пылъ мазэ зыбжанэм къриубыдэу къапкърыхьэжыну?! Прозэ
Дунейр гъэзапIиплIщи, гъэри зэманиплIщ. ЦIыхум дамэ теткъым, IитI-лъитIщ. ТIу… ПсыдзэкIэ къытщIэуэ мо Бахъсэныжь псыпэ зэриIэм ещхьыпсу, псыкIи иIэщ. Езыри IуфитIщ. ТIу къудей… Псом нэхърэ нэхъ гъэщIэгъуэныжыр арщи: псынэ IуфитIми псыежэх IуфитIми я зы нэпкъыр сыт щыгъуи нэхъ лъагэщ. Ар сыт? ГуащIэшхуэ зиIэр нэхъ гуащIэмащIэм сыт щыгъуи щхьэщыту ара?..»
Блыным кIэрылъ нэмэзлыкъым Жэбагъы и нэр щытехуэм, и гупсысэхэм аргуэру зэщIаубыдэжащ. «Зэт, диныр-щэ? ЗэраIуатэмкIэ, дин пажэу мы дунейм щызекIуэр плIы мэхъу: ислъамыр, чыристаныр, хьиудейр, модэ къалмыкъхэм я дин «буддэ»-кIэ зэджэр. Мы дунейр щхьэ апхуэдэу ухуа?..
Нобэрей мэрем нэмэзыр мэжджытышхуэм щрихыну мурад ещIри, Къэзанокъуэм ХьэтIохъущыкъуей хьэблэмкIэ еунэтI. Нэмэз зыщIыну къызэхуэса жэмыхьэтыр, зэи хуэмыдэжу, Iувт нобэ. ЦIыхухэр мэжджыт пщIантIэм дэхуэртэкъыми, гуп-гупурэ уэрамым щызэхэтт. Къэблэгъа кърымыдзэм псори игъэпIейтейуэ, зэпсалъэрт жэмыхьэтыр. ЛIыхэр щырыщ-плIырыплIурэ уэршэрырт. КъыIухьэхэм фIэхъус ятурэ, псалъэмакъым адэкIэ пащэжырт.
Жэбагъы цIыху Iувым яхэплъэри, иджыри зэ щыхьэт техъуащ и гупсысэхэр зэрыпэжым: «Мылъкум зэфIигъэкIуэдхэр зауэ гуауэкIэ зэкъуоувэж». Ар жиIэурэ, мэжджыт пщIантIэм дыхьащ.
ХьэтIохъущокъуэ пщы уэлийр къащыхыхьэм, жэмыхьэтыр зэлъыIукIуэтри, пщым гъуэгу иратащ. Къэсей хьэжыр пIащIэу лъэбакъуэ ущкIэ пщы уэлийм къыпежьэри:
– Жэмыхьэт! Алыхьу лъэщым ди пщы уэлийр узыншэу къытхуихъумэ! Къеблагъэ ди мэрем нэмэзым. Жэбагъы, уэри моуэ ХьэтIохъущокъуэмрэ сэрэ къыдбгъэдэувэт… Ислъам дин лъапIэр зыIыгъ ди нэхъыжьыфIхэри нэхъ фыкъэкIуэтэIуэт: щIэблэм щапхъэ дахэ евгъэлъагъунщ, – унафэ-чэнджэщхэр жьакIуэу зэкIэлъигъэпIащIэурэ, Къэсей хьэжым тэлайкIэ зыкъиплъыхьыжа нэужь: – Сыт тщIэнур? Нобэ къекIуэлIахэр мэжджытым щIэхуэнукъым. Нэхъыжьхэм, ди пщы уэлийр я гъусэу, нэмэзыр мэжджытым щащIынщ, нэхъыщIэхэр, мэжджыт щIыхьэпIэм и деж щызэхэувэнщ. Бжэр Iухауэ къэдгъанэмэ, сэ къэзбжыну духьэр псоми зэхэфхыурэ, мэрем нэмэзыр зэдэтщIынщ.
Нэмэзыр яуха пэтми, жэмыхьэтыр зэхэкIыжыртэкъым. Псори пэплъэрт ХьэтIохъущокъуэпщым нобэ къажриIэнум.
Нэхъыжьхэр мэжджытым къыщыщIэкIыжым, Къэсей хьэжым нэмэзщыгъэр зыIэщIэлъ и Iэ ижьыр иIэтри:
– Ди мэрем жумэр Алыхьым къабылу тIих, жэмыхьэт. Алыхьу дыкъэзыгъэщIам псори зэхуэдэу дыкъихъумэ! Нобэ уаз стынукъым. Нобэ пщы уэлийм и жыIэм фыщIэдэIунущ. Гугъэу диIэр зэпхар аращи, Алыхьышхуэм и жыIэр абы нихьэсынщ фи деж.
– Фыкъызэхуэсащи, Алыхьым псори фиузэщI, – къопсалъэ пщы уэлийр. – Фигу зэрызгъэфIын сиIэкъым, жэмыхьэт. Кърымыдзэр къо- 95 Прозэ
благъэ. Iулъхьэ-тыхькъым мызыгъуэгукIэ къызыкIэлъежьар… дищIрэ ди псэ пIалъэрэщ къызыкIэлъыкIуэр. ПщылIыпIэм драгъэувэну, ди щIыр ттрахыну я мурадщ. Ахэр къыттекIуэмэ, ди щхьэгъусэхэмрэ
дипхъухэмрэ ягъэжыIэщIэнущ, ди бынхэр я лIыщIэ хъунущ. Сыт тщIэнур, жэмыхьэт? Дэ тхъумэжын хуейщ ди напэрэ ди щIыхьрэ. НэгъуэщI хэкIыпIэ диIэкъым. Зауэщ къытпэплъэр, жэмыхьэт! Ар мафIэм хуэдэщи, псори елыпщI.
Лъэныкъуэ псомкIи къиIукIащ макъ зэхуэмыдэхэр:
– Афэрым, зиусхьэн!
– ЖыIэ, зиусхьэн, тщIэн хуейр!
– Иджыри къэс фыздэщыIар дэнэ?
Иужьрейр щызэхихым, Къэсей хьэжым зэуэ зыкъретIэри:
– Еплъыт а Iиманыншэхэм! Мэжджыт пщIантIэм апхуэдэр щыжаIэрэ? Псалъэ, зиусхьэн! Абы жиIар уэ уи емыкIукъым. Псалъэ!
– ЕмыкIу жаIауэ къысщыхъуркъым, ефэнды. Щхьэж игу илъ иIуэтэну хуитщ. ВжесIэнщ дяпэкIэ фщIэнур. Сызэхэфх нэужьмэ, псом нэхърэ нэхъ лъапIэу диIэр – ди бынхэр – къытхуегъэлынущ. ЯщI исыжу гъащIэ яухуэн хуэдэу, щIэблэр щытхъумэфынущ залымыгъэ ажалым. ТщIэнуращи, кърымыдзэр здимыхьэфыну къурш жьанэхэм зыщыдгъэпщкIунщ. Ди адэжьхэм апхуэдэу ящIэ хабзэт, бийр къащылъихьэхэм деж…
– Сыт, хамэхьэр къокIуэ, жытIэу, унэхьэр къуршым дилъэдэжыну – ДылIкъэ дэ, зиунагъуэрэ?!
– ФыувыIэж хъуну зэ?! – зэпэпсэлъэжхэр и псэм темыхуэу, яхокIие иджы Къашыргъэ.
– Зиусхьэн, – къопсалъэ уанэгум ису зи нэмэзыр зыщIа лIыжь бжьыфIэр, – нэмысыншафэ къызумыплъынумэ, сэри жысIэн сиIэт.
Къарэжь бейгуэлыр лIыжь шум бгъэдолъадэри, шы IумпIэм йопхъуэ.
– УтIыпщыт шхуэIур, щIопщкIэ узэпыслъэщIэну ухуэмеймэ! – ткIыбжьу къопсэлъэх лIыжьыр: – СыкъэпцIыхужрэ, зиусхьэн? Гурыт Мэчыхъущ си цIэр. Мызэ-мытIэу дызэдэщэкIуат уэрэ сэрэ. Уи мэзхъумэуи зэгуэр сыщытат. Ауэ сытми гугъэнщIу дыщакIуэрэт абы щыгъуэ! Иджы си лъакъуэхэр къызэдэIуэжыркъыми, нэхъыбэм унэм сыщIэсщ. Ауэ нобэ, пхъурылъхухэм уанэгум сыкърагъэтIысхьэри, сыкъыдэкIауэ арщ. Уэри, зиусхьэн, уи мэзхъумэм зэ укъысщIэупщIэ хъунут си Iуэху зыIутымкIэ. СыкъыщIэкIуар гукъанэ ппэзгъэтIылъыну аркъым, Кургъуокъуэ. ЦIыху гъащIэм сыт щыгъуи къыщепсыркъым дыгъэ. Ер лъахэм къихьэмэ, гукъанэу зэхудиIэр зыщыдгъэгъупщэу, дызэкъуэту бийм дыпэувын хуейщ. Сэ фIы дыдэу къызгурыIуащ, жэмыхьэт, ди пщы уэлийм къуршым дришэну мурад щIищIыр. Уэри, Блахъуэ, къызгуроIуэ къуршым уихьэжыныр щIыпфIэмыкъабылыр.
ЦIыхухэр уэру зэщIэва щхьэкIэ, Мэчыхъу и Iэр щиIэтым, псори щым хъужащ. 96
ара? Прозэ
– Сэ иджыри сопсалъэ, жэмыхьэт! Къуршхэр соцIыху фIыуэ. Тафэм тесрэ – Iэгум исрэ: мыбдеж фыкъинэмэ, кърымыдзэм фызэщIипхъэнкIэнущ, зыIэзыбжьэу. Къурш жьанэм бийр щыхамэгухамащхьэщ. Сэ си щхьэкIэ сынывдэкIуэнут, си лъэ сызэрихьэу щытамэ. СощIэ дэнэ деж гъуэгу щэху иIэми, зыгъэпщкIупIэфI щыIэми. Аращи, пщым жиIэр дэфIыгъ. Бийм фимыубыдын щхьэкIэ, фи унэхэр фыбгынэ. Ауэ, адрей жьыкIэфэкIэхэми хуэдэу, си фызыжьым сэрэ мы жылэм дыкъыдэнэнущ. ДаIуплъэнщ а къакIуэхэм. Ди уахътыр къэсмэ, къабзэу дихьэжынщ Алыхьым и пащхьэ. Зи щIалэгъуэхэм дакъытехьэлъэну дыхуейкъым дэ. ФеужьэрэкI! Зэману къытхуэнар мащIэщ.
Мэчыхъу и ужькIэ къэпсэлъахэщ Къашыргъэ гъукIэр, абы и уадауэ Дэмдей, ЦIыпIынэр, Ашабэр. Псоми зэакъылэгъуу пщы уэлийм жиIар къащтэурэ, жэмыхьэтыр трагъэгушхуэрт гъуэгу техьэну.
ЦIыхухэр иджы щэху хъужахэу гупсысэрт. МызыгъуэгукIэ хьэкъыу япхыкIат ящIэн хуейр, къагурыIуат IэнатIэ зыпэрыувари. Нэщхъейхэми, ягурэ я щхьэрэ зэтелъу, хуэм-хуэмурэ зэбгрыкIыжырт жэмыхьэтыр.
Быж Нэгъуррэ Къэзанокъуэмрэ мэжджыт пщIантIэм къыдэкIыжауэ уэршэрырт:
– Сигу щIэгъуащ Мэчыхъу, ауэ пщы уэлийм жриIахэр дэсIыгъыркъым. Нобэ хуэдэ махуэкъым апхуэдэ гужьгъэжьыр пщым щраудэкIыжыр. Хуэгубжьу жимыIами, итIани. – губгъэн ещI Нэгъур.
Жэбагъы къыпогуфIыкI:
– ХьэтIохъущокъуэпщымрэ Гурыт лъхукъуэлIымрэ я зэхуаку Iэжьэгъуу дыдыхьэмэ, Нэгъур, бжэгъур ди натIэрылъхьэу, утыку дыкъинэнщ. ЗэгурыIуэжынущ езы тIур. Захуэкъым Мэчыхъу: иджы дыдэщ пщы уэлийр абы и деж щIэупщIакIуэ щыкIуар. Гурытым фIыуэ ецIыху Iэгъуэблагъэр, IупщIу къыбжиIэфынущ Уафэбгыкъу
и къуэкIийхэмрэ псыхъуэхэмрэ я кIуапIэхэр. И унэжь хуэдэщ IэхъупIэхэмрэ къуршыпсхэмрэ.
– Арауэ щытмэ, къызгурыIуэркъым Мэчыхъу апхуэдэурэ щIэгиер? Узым гурыщхъуэщI ищIауэ къыщIэкIынщ.
– Хэт ар зыщIэр?.. Ауэ, пэжыр жысIэнщи, Гурытыр ящыщкъым узым зэуэ иуплIэнщIхэм. Уэ бощIэ, дэ адыгэхэм ди хьэлыр: ди япэ итым дыхуогубжьри, къыттежым зыхудогъэгусэ.
– Ар сыту лъэщу жыпIа, Жэбагъы! – мэгуфIэ Быжыр: – Уи унэцIэм ещхьыркъабзэщ уи гупсысэри – къэзанщ… ЩымафIэншэми, абы псыр къыщокъуэлъыкI.
– Укъысщытхъуу арагъэнщ, тхьэмадэ, – Нэгъур и псалъэхэм погушыIэж Жэбагъы, – ауэ сыт ди Iэмал: адыгэ пагагъэ егъэлеяр ди лъым къыщокъуалъэ.
Жыг лъагэ баринэшхуэхэм къахэплъ Къэзанокъуейм дыхьэжхэу, уэрам зэхэкIыпIэм щынэсым, Жэбагъы иригъэблэгъащ и гъусэр.
– Неблагъэ, Нэгъур, дызэбгъэдэсынщ, ди псалъэмакъми адэкIэ пытщэжынщ. 97 98
къым.
Прозэ
– Благъэм я нэхъ Iумахуэр уэри уи лIэужьми Алыхьым къыфхуишэ, – жиIэурэ фIыщIэ къыхуищIу Быжыр ежьэжа щхьэкIэ, уэрамыпэм нэмысу аргуэру зэтоувыIэри: – Бэхъун щIакъуэм къущхьэ-тэтэрхэр къызэхикIухьу зэхэсхащ. ЦIыхухэр зэщIигъэсту жаIэ… Пэж ар?
– Абы и закъуэкъым, ди лъэпкъэгъу гуэрхэри щIыгъущ.
– Сыт жыпIэр! Хэту пIэрэ ар? – егъэщIагъуэ Быжым.
– Гурыт Мэчыхъу нобэ зыщIэкIия Блахъуэм хузогъэфащэ.
– Мыхэри! Мыбыхэм я зэхэтыкIэр плъагъурэ! Абрэдж Мырзэбэч КIэмыргуейм тхужа ди гугъэу дигу дгъэфI щхьэкIэ, дэ тщыщ гуэрхэри чыцэ баналъэм хэсу къыщIокI!
– Зэщхькъым цIыхухэр. Хэт къурш къутахуэу лъэщщ, щтаучу быдэщ; хэти, мо пшэху бырыбхэм ещхьщи, жьыр здепщэмкIэ мэбгъунлъэ. ЦIыхуу щыIэм хуэдиз дуней еплъыкIэуи щыIэщ. Ауэ апхуэдиз зэгурымыIуэныгъэр лъэпкъым дежкIэ зэранщ. ЩыIэмалыншэм и деж ахэр зэакъылэгъу пхуэщIыркъым.
Быжым абы жэуап ириту:
– Ар къызгуроIуэ сэри, Къэзанокъуэ. Уэрэ сэрэ дызэщхькъым теплъэкIэ: сэ сыгъумыщIэщ, уэ ущIалэ псыгъуэщ. Сэ зым сыхуэIэижьщ, уэ нэгъуэщIым ухуэIэкIуэлъакIуэщ. ИтIани, уэрэ сэрэ зэгурыIуэ дяку щIилъыр ди бзэр зэрызэтехуэр аркъым, атIэ дигухэр зыхуэпабгъэр зыуэ зэрыщытырщ. Дэ допсэу зы адыгэ хабзэм дытету. Дыадыгэкъэ дэ?! – Пэжщ, дыадыгэщ, хабзэм тетуи допсэу, ауэ адыгэ псори зэщхь-
– Уи унагъуэр Алыхьым къихъумэ, Жэбагъы. Си ныбжьэгъужь Дэмдей и гукъеуэр сигу къэбгъэкIыжащ иджыпсту… «ЩIалиплI диIэщи, – жи Дэмдей, – плIыри зы анэ къилъхуауэ пщIэнкъым. Нэхъыжьым къытебгъазэурэ тIэу-щэ жепIэжын хуейщ, курытым сыт ухуейми жеIи, зы тхьэкIумэм йохьэри, адреймкIэ йокIыж, ещанэм узэхихыххэнукъым, ауэ еплIанэм, сыт жумыIами, занщIэу епхъуатэ. Мис а псори тыншу къызыгурыIуэ ди еплIанэрщ нэхъ арэзы дыкъэзыщIыр».
– Ар нэхъыщIэщи, адэ-анэм я псэр нэхъ хуэмыгъуэу къыщIэкIынщ… – жеIэ Жэбагъы. – Дэмдей узэрыхуэдэн, Нэгъур! Ахэр и адэм и телъхьэщ. Къашыргъэ гъукIэм и жыIауэ, ахэр жыр джатэм хуэдэщ.
… Гурыт Мэчыхъу щыпсэур Борэхьэблэт. УнэимыкI хъуа лIыжьыр фызыжьым и лъэ макъыр къыздиIукIымкIэ плъэурэ:
– Жылэм сыт щыхъыбар, Мэлгуэшхэ япхъу? – жеIэри, жэуап зэрызэхимыхым ирибампIэу, нэхъ ину жеIэ: – Дэгу ухъуауэ ара, фызыжь! УздэщыIэр дэнэ?
– Дэнэ сыщыIэн, – мэгъумэтIымэ джэдыкIэ зыбжанэ зэрылъ матэжьейр зыIыгъыу къыщIыхьэж фызыжьыр, – джэд абгъуэхэм тIэкIу сыщыIэбащ.
– Джэд Iуэху зесхуэрэ сэ. Хьэблэм сыт щыхъыбар жызоIэ…
Фызыжь гъур кIыхьышхуэщ Мэлгуэшхэ я пхъур. ЛIыжь жьейм пэмыпсэлъэн папщIэ ерагъыу зешыIэри:
7 Заказ №1139 Прозэ
– Дыгъуасэ еплъытмэ, нобэ мамырщ. Дэ тхуэдэ лIыжь-фызыжь хьэкъуеищщ жылэм дэсыжыр.
– Сытыт-тIэ уэ узыхуеяр?! – бгыкъум къелэлэх фэ кIапсэм зыкIэрищIэурэ къызэфIотIысхьэ иджы Мэчыхъу.
– Сэ, сипхъухэм я адэ, мы дунейм зыри сыщыхуеижкъым. Ауэ… къуршым ди лъэр щыдмыхьыфынукIэ, си дыщ Джылахъстэнейм дыбгъэкIуэн хуеящ, – жиIэурэ, фызыжьым Мэчыхъу и плIэм лъахъшэIуэу къыдэщэта щхьэнтэр егъэбырыбри, тыншу къыхуделъхьэж.
– Хьэдэгъуэдахэщ, фызыжь, а жыпIэр! Си щыкъум я хьэщпакъ сыту зыщызмыгъэпщкIурэт иджы си жьыщхьэ! – лIыжьыр дыхьэшхыурэ здеплъыхым, фызыжьым и жыпым къищ лэныстэкъур къелъагъури, зыхуихьынур имыщIэу: – Мы лэныстэри сыт зэрыпщIыр?
– Дунейр зыхуэкIуэр плъагъуркъэ? Мес, уэри, лIыжь, уи Iэщэр уи пIэщхьагъ щIэлъщ. Сэри си Iэщэр лэныстэщи, сIыгъыжынщ. Зэ догуэт, – Мэлгуэшхэ я пхъур бжэ дамэдазэм доплъри: – ЛIитI пщIантIэм къыдыхьащ…
– Къегъэблагъэ-тIэ, къыдыхьамэ. А лэныстэри, си нэгу къыщIумыгъахуэу, гъэпщкIут.
Гурыт лIыжьыр здыщIэс пэшым накIуэпакIуэу къыщIыхьащ Блахъуэр. Абы и гъусэт лIы щIакъуэ мыцIыху гуэр. ЛIыжьым кIапсэр еубыдри, пIэкум зыкъриIэтыкIыурэ жеIэ:
– Фыкъеблагъэ! ФетIысэх. Мэлгуэшхэ япхъуу, Гурытхэ я нысэжь, Iэнэр къызэгъэпэщыт. ХьэщIэ диIэщ. Уэ щIалэр, сыщымыуэмэ, у-ПIэтIрэшщ… Блахъуэ Хьэтыкъуэ урикъуэщ. Уи адэр фIыуэ сцIыхуу щытащ. Абы хуэдэ уанащIэ Iэзэ Къэбэрдейм исакъым. Иджыпсту сиIэ уанэри аращ зыщIар. ГъащIэр, Хьэтыкъуэ и щIалэ, уигъэмэхъэшэжу кIэщIщ. ЦIыху гъащIэм зы бзу дамэщ и кIыхьагъыр! Уи насыпщ, уи адэм ещхьу, IуэхуфIкIэ лъэужь дахэ гъащIэм къыхэбнэфмэ.
– Си адэм ифI уощIэжри, Мэчыхъу, Алыхьыр фIыкIэ къыпхуэупсэ! И IитIым псэхугъуэ яримыту лажьэурэ, и Iэпэлъапэр гъуанэпщIанэу лIэжащ ар. Лэжьа щхьэкIэ, абы насып къыхудэкIуакъым. Дэри, езым хуэдэу, факъырэу дыкъэхъуащ. Плъагъурэ апхуэдэ IэщIагъэ дахэ зиIам и псэукIэ хъуар? Пэжыр жысIэнщи, абы псэ дахэ-псэ къабзэу сыкъигъэхъуащ, ауэ, итIани, сэ абы сыхуэарэзыкъым.
– КъызгурыIуакъым, щIалэ… Уи адэм ухуэпсэлъэну ухэтмэ, зэгъащIэ: абы къыщхьэщыжынухэр иджыри щыIэщ… – Мэчыхъу дзыхьмыщI гуемыIуу ПIэтIрэш хуоплъэкI.
– Сыхуэпсэлъэжуи аракъым. Ар здэплъам нэхърэ нэхъ жыжьэ сынэплъысыну сыхуейуэ арщ.
– Уи адэм къигъэна Iэужь дахэм и фэеплъыр уэркIэ бэтэгъейкъым! КъолъэхъшэкIрэ ар, щIалэ?!
– ЖызоIэри: сэ нэхъ лъагапIэжщ сызыхуэпабгъэр. 99 къыIуихащ. 100
Прозэ
Фызыжьым Iэнэр къихьащ. ЩIакхъуэр, джэдыкIэжьапхъэр, кхъужьыпс зэрыт пхъэ фалъэ цIыкIухэр хьэщIэхэм я пащхьэ иригъэувэщ, лIыжьым зыхэщIэгъуэу Iуплъэри, бзылъхугъэр щыму пэшым щIэкIыжащ.
– ФыхэIэбэ, узрихьэлIэ шхыныфIщ, жаIэ. Мыращ фызыжьым хьэзыру иIэр.
– Махуэ енкIэ дылъэуджыджащ, тфIэIэфI дыдэу дышхэнщ.
– Мы уи дзейм бзэмыIуфэ есплърэ?..
– Сэ, тхьэмадэ, «таулу»-кIэ зэджэж къущхьэ-тэтэрхэм сащыщщ. Бэхъунхэ Жэфарыр сэращ. Зэхэпхагъэнщ си цIэр, – адыгэбзэкIэ къопсалъэ иджы хьэщIэр.
– А зи цIэ зэхэтхыурэ, зи щхьэ зэи дытемыплъа Бэхъуныр уэра?.. Плъагъуркъэ ар! Дэмдей зэрыжиIауэ: уи псэ пIалъэ къизагъэмэ, сэрыкъ щхьэрыгъэсауэ, дыгъургъууи уIуплъэнщ! Мэжджытым деж
сызэрыпхуилъар жагъуэ пщыхъуагъэнкъым, Блахъуэ, си унэ накIуэпакIуэу укъыщихьакIэ? – Мэчыхъу тIэкIу гупсысэжри: – Иджы къызгурыIуащ зи фейдэ къепхуэкIыр. Пэжт Къэзанокъуэм жиIар: лIыфI къуэфI хуэщкъым… Фышхи, псынщIэу фыбгынэ мы си лъапсэр.
ЛIыжьым и макъым зэрызиIэтар зэхихри, фызыжьым пэшыбжэр Мэчыхъу а бжэмкIэ плъэри:
– Гурытхэ я нысэ, мы тIур цIыху икIэщ, Абрэджым и ныбжьэгъухэщ. Мо куэбжэпэм зэрыфIэкIыу, си хьэр еутIыпщ. Абы щхьэкIэ зыми емыкIу къытхуищIынукъым.
– СыгуфIэжу згъэзэщIэнщ, лIыжь, уи унафэр.
– Сэ ухущIезгъэгъуэжынщ а пщIэм, ХьэтIохъущокъуэпщыр зи щакIуэ гъэсэн! – и нэхэм хъуаскIэ къащIихыу, ПIэтIрэш йоплъ Мэчыхъу. – Дэ IуэхукIэ дыкъыпхуэкIуат, ауэ уи бзэ дыджыжьым и зэранкIэ зыри жыдмыIэу дыдэкIыжынщ. Быдэу ис а уи гъуэлъыпIэжьым! Къытедгъэзэнущ дэ иджыри…

Лабэрэ Уарпрэ я тIуащIэм Къаплъэн-Джэрий и дзэ абрагъуэр щыдыхьам дыгъэр уэгу курыкупсэм пэзазэу итт.
Хъаныдзэм увыпIэ-тIысыпIэ щиухуам и ижьырабгъур абазэхэ къурш уэсылъэхэрщ, сэмэгумкIэ, хы Iузэвым зынихьэсыну пIащIэу, Псыжь йоукIуриех. Хъаныдзэм иджыри къыпэщылът КIэмыргуейр, Мэхъуэшыр, Беслъэнейр. Къэбэрдейм нэсын папщIэ мазибл гъуэгуанэ иджыри къызэринэкIын хуейт. ЕпIэщIэкIыу кърымхэм яукъуэдийрт шэтырхэр. Гъуэгуанэ мэжджыт-шэтырыр щхьэхуэу ягъэувакIэт.
Хъаным, и Iэбэлагъхэр и кIэнтIыIу щызэрыдзауэ гупсысэурэ, Лабэ Iуфэр мыпIащIэу къызэхикIухьырт. Псы адрыщIым зэпрыплъ Къаплъэн-Джэрий и ужь иту кIэлъыкIуатэрт IуэхутхьэбзащIэ Прозэ
нэплъыснэIусхэр. Хъаныр зэрыбауэм зыдашэщI-зыдагъэшыжурэ, и Iэпхъуамбэр щыпIэжьэжьэнум щтэIэщтаблэу пэплъэхэрт. Дыгъэ бзийр уэру зытепщIыпщIэ псыежэхыр иджы фIыцIафэ хъуауэ къыпщыхъурт. Пшахъуавэ Iуфэр нэпкъ гуэщэтахуэу зэтещIэрт. Псы Iуфэм пэмыжыжьэу щыт жыг баринэшхуэм и жьауэм хагъэуват хъаным и шэнт-тахътэр. Хъаныр къызэплъэкIри, абыхэм Iэ яхуищIащ, жыжьэу фыIукIуэтыт, жыхуиIэу. ПщылIхэр щIыбагъкIэ икIуэтурэ, псынщIэу IубзэхыкIыжащ.
Псыжь, Уарп, Лабэ, Инжыдж псыежэххэр Къаплъэн-Джэрий и щыпэлъагъутэкъым. Иджыри щыщIалэ танэм, ар къакIэлъызэхэзекIуэу щытат мы щIыпIэм щыпсэу нэгъуейхэм. Хъаным Лабэпси Уарпыпси Iухуат, уеблэмэ, зэгуэрым Инжыдж итхьэлэрэ пэт, кърагъэлат. А щIалэгъуэ жыжьэм и лъагъуэхэр нобэрей гъуэгуанэм къришэлIэжурэ, Къаплъэн-Джэрий мамыру гупсысэрт: «Псыежэххэри цIыхухэм ещхьщ. Мыгупсысэххэу, зыщIыпIэкIэ зэрохь ахэр. ЩIэжэри здэжэри зэтеувыIэу зэпалъытыркъым. ЯщIэркъым абыхэм къапэплъэр: псыдзэ хьэмэрэ псыгъуж? Мо дыгъэм ирегъэзыхри, ипщэкIэ щыкъуохьэ, дэращи, дэгъэзеигъуэ защIэ тщIыуэрэ ар къыздикIа ищхъэрэмкIэ допIащIэ. Алыхь лъэщ, уэ зыращ дэ къытпэплъэм щыгъуазэр, уэ зым дыпщогугъ ди мураду хъуар къыдэбгъэхъулIэну!»
езыми … Зэуэзэпсэу хъаным и нэгу къыщIэуващ и къуэш Менлы-Джэрий. Иджыпсту ар тырку сулътIаным иIыгъщ, хъумакIуэ иригъэувэлIауэ. Хъаным зигъэкъуэншэжырт и къуэшым къыщыщIамкIэ: «И лIыгъэр здынэсыр игъэлъэгъуэным хущIэкъуу, ар Къэбэрдейм кIуат! КъызэдэIуатэкъым, бетэмал… КIуамэ, сыт? ФIы щIиха? И щхьэр зыфIихыжри, Кърымри игъэпудащ. СулътIаным апхуэдэхэр, дауи, игъэгъуркъым. Иджы дэ Къэбэрдейм докIуэ. Менлы-Джэрий и емыкIур къэттхьэщIыжыну. Нэхъапэм къапытхыу щытар къатехьэлъати, иджы хьэлъэм и мыхьыр едгъэхьыну докIуэ. Муртаз-пэщэм къытхуишамрэ ди кърымыдзэмрэ Iэлигъуэт-пэщэм и нэгъуей минипщIыр къахыхьэрэ, «сэнджакъбей» лIыщхьэ IэнатIэр сулътIаным зыхуигъэфэща Бэлэтокъуэм и шу щитхур къыткъуэувэжмэ, жьыр къыщепщэр Къэбэрдейм зыхищIэнщ! Шэрджэс Ипщэм и лIыщхьэу сулътIаным хиха кIэмыргуеипщ сэнджакъбейм нэмыщI, къэбэрдейхэм захуэзыгъэгуса Щоджэныкъуэ и шухэмрэ, аддэ Шэрэджыщхьэ къису Къэбэрдейм къыщытпэплъэ къущхьэ-тэтэрхэмрэ къытхыхьэжмэ… мин хыщIым дыщIегъу!»
Хъаныр, арэзыуэ и IэгъуитIыр зэщихъуэри, къыпыгуфIыкIащ. ИщIэжыртэкъэ хъаным мы зекIуэр къыдэзымыIыгъахэр?! Къэбэрдейм къезауэмэ, Кърымыр хилъэфэну жаIэу къыпэувахэр щыгъупщакъым Къаплъэн-Джэрий! Игу илъщ тезыгъэгушхуэу къыщытхъуахэм я цIэхэри. Уоу, тхьэкIумэшхуэщ хъаныр икIи тхьэкIумафIэщ… Псори зэуэзэпсэу къепхъуатэ: бзэгур, щIагъыбзэр, щытхъур, хъуэрыбзэр, убзэр, чэнджэщыр – псори зэригъэкIэсурэ, джэду и къуэ дзы- 101 Прозэ
гъуащэу, цIыху тIасхъапIэхэм я нэхъ гущыкIыгъуэ цIанлъэхэр пащIэ налъэ зырызу игъэпIэжьажьэурэ къызэдегъэудж.
Къаплъэн-Джэрий псы Iуфэм къыIукIуэтыжурэ, и Iэпхъуамбищыр щигъаджэм, пщылIхэр лъэпантхуэу къызэхуэсыжри, шэнт-тахътэр ягъэIэпхъуащ. Псыежэх нэпкъым фIыуэ пэIэщIэу ягъэува тахътэм кърым хъаныр итIысхьэри, арэзыныгъэ куу щIэлъу щатэурэ и блэгъукIэ Iувышхуэхэр тахътэ натIэм тыншу иригъэщIащ. Лъахъстэн гъуабжэ пIащIэм къыхэщIыкIа лъей щабэхэр игъэщIыщIэу, лIым и лъэтхьэмпабгъуэхэр иукъуэдия щхьэкIэ, псэм зримыгъэукъуэдийуэ гурыщхъуэ къыркуэ къыдэпэщащэрт. Хъаным и нэ фIыцIэ-гъуатIафэхэр напIэ ешам щIригъэлъафэ щхьэкIэ, шэч мыщхьэпэхэр зыщIамылъафэурэ къещакIуэрт. Гъуэгуанэр сыт щыгъуи къехьэлъэкIырт Къаплъэн-Джэрий. МызыгъуэгукIэ а хьэлъэм зыкъытрагъэщIэжырт шэч егъухэмрэ гурыщхъуэ зэхэмыбзхэмрэ.
«Дызэрымыгугъауэ зыкъытхузэридзэкIыжмэ-щэ? – пIейтейрт лIы ешар. Арыххэуи игу игъэфIыжурэ: – Хьэуэ! Мин хыщIым щIигъу щхьэ бжыгъэу зэхэт дзэр къыщыпкъуэтым и деж зэдзэкIыжыпIэ лъэпкъ щыIэкъым. Апхуэдэ къэхъу хабзэкъым!»
Iуэхум Къаплъэн-Джэрий здэщысым Уракъ мырзэр лъапэпцIийуэ къы- 102
– Хъану щыIэм я хъаныж… Мы псым хэс бдзэжьейр хуабжьу хущхуокIуэ:
хъуэ лъапIэщ…
Къаплъэн-Джэрий зэгуэпауэ мырзэм йоплъ: «Мыбы къыгурыIуэу къыщIэкIынукъым дыщIежьар. Зауэ лIыгъэр зи нэкунапIэхэрщ сэ къыздесшэжьар… Мыр-щэ?»
– Дэ, мырзэ, нэгъуэщI бдзэжьей лIэужьыгъуэщ дызэщэну ди мурадыр!
– ЗэрыжыпIэщ, хъан, зэрыжыпIэщ.
– Дэнэ щыIэ зэхуэтшэсыну жыхуэтIа дзэпщхэр?
– Моуэ къэсынущ ахэри. Дапоплъэ, хъан.
– Зыгуэрым дыпэплъэну ди къалэнкъым! Къытпрыреплъэ езыхэр… Псыежэх Iуфэм жыг баринэ дахэ Iутщ, – мырзэм зыхуегъазэ хъаным, – сэ-тIэ си тахътэр сыт мы дыгъэвэхым къыщIыхэвгъэувар?
– А жыг жьауэр, дыгъэр зи теплъэ, Iуфэ нэпкъым пэгъунэгъуIуэщ.
– Сыт… нэпкъым симышэчынкIэ гурыщхъуэ фщIырэ?
– Хьэуэ, хъану щыIэм я хъаныж, уи Iэпэр здэпшияр дэркIэ насып Iэгубжьэщ… Ауэ… адыгэхэм ди дзыхь едгъэзыркъыми, дысакъыу арщ.
– Адыгэхэр езыхэр къытщрешынэ! – Къаплъэн-Джэрий и Iэшхуэр жыг баринэр здэщытымкIэ ешийри: – ВгъэIэпхъуэ тахътэр!
АрщхьэкIэ жыг баринэри къегуэпакъым хъаным. КъаплъэнДжэрий и псэр аргуэру илъэдэжащ Кърымым. И нэгум къыщIэуващ хъан гуащэ Алсу. Хъан гуащэр и щхьэгъусэм щIыгъуу зекIуэ кIуэну лъаIуэурэ къигъэнат. Бахъшысэрей нэщIыжьым дэт хъан уардэунэм Къаплъэн-Джэрий щыщIэмысыр Алсу хуабжьу къытехьэлъэрт. Прозэ
«Къыздэсшауэ щытамэ, сыту дахэ куэд илъагъунут хъан гуащэм! Ди щIыпIэми хуэдэу, дунейр щыщIэращIэщ мы лъахэм. Ауэ мыбыкIэ щыIэ бгыхэр нэгъуэщIщ, щхъуантIагъэм хокIуадэ къыр дзакIэхэр. Мо мэз Iувхэм щыкуэдщ пхъэщхьэмыщхьалъэ жыгхэри. Къуршыщхьэхэм я уэс пыIэхэм Iуплъэнтэкъэ Алсу? Мылылъэхэм къащIэж къуршыпсыр Iухуэнтэкъэ си дахэм? Жэщхэр-щэ… Къэдабэ вындыкIэм вагъуэ налкъутхэр щызэподжэгу! Къызэрыздэзмышам и гуIэфIтещIэжу Алсу хуэсхьынщ ХьэтIохъущокъуэ гуащэм и щIыIу-бгырыпхыр. Алсу и бгы псыгъуэ лантIэм си IэкIэ есшэкIынщ а бгырыпх лъапIэр! Абы и закъуэ?! Къэбэрдейм сызэрихьэу, а къэкIуэсэжаитIыр къэзубыдыжынщи, тIури зэщIыгъуу, хъан гуащэм хуэсшэжынщ! Абыхэм гуащэм унафэ ятрищIыхьынщ, езыр зэрыхуейм хуэдэу».
АдэкIэ Къаплъэн-Джэрий игу къигъэкIыжащ Диваныр щызэхуэсам къыпэщIэувахэр: «Мыдэ згъэзэжмэ, сахурикъунщ абыхэми! Я щхьэм къищхьэрыуэхукIэ, цIыхур ягъэжакъуэу есащ. ЩыкIыпащ иджы. Къыжьэдэткъуэну и чэзущ…»
Псым узэпрыкIмэ къыщылъ мэзым шу гуп къызэрыхэкIар щилъагъум, Къаплъэн-Джэрий зыкъиIэтри, сэшхуэ Iэпщэр икъузащ. Щхьэхъумэхэм занщIэу хъаныр хъурейуэ къаувыхьащ.
– Хэт сымэ ахэр? – Уракъ мырзэм хущIоплъ хъаныр.
– Ахэр… ахэр, – гужьеяуэ къопсалъэ мырзэр, – сыщымыуэмэ, шэрджэсхэрщ…
– Сыщыуэмэ! Сыщымыуэмэ! Дэнэ щыIэ ди зауэлIхэр?
– Мис, ди гупэм къиуващ ахэр. Шэрджэсхэр мышынэу псым къызэпрыкIынукъым, хъанхэм я хъаныж. Я сэшхуэхэр къытхуагъэдэлъэнурэ загъэбзэхыжынущ. Аращ сыт щыгъуи я хьэлыр.
Къаплъэн-Джэрий сэшхуэ Iэпщэр иутIыпщыжщ, и къэптал щIыIутелъыр ириукъуэдиехри, мамыру тахътэм зригъэщэтэжащ. Гузави шыни къищыртэкъым хъаным и нэгу. Ауэ адыгэ-шэрджэс шухэр Уракъ мырзэ зэримыгугъауэ къыщIэкIащ. Абыхэм ящыщ зы нэпкъым къыIукIуэтапэри, тэтэрыбзэкIэ къэкIиящ:
– Кърым хъан! Уи Iэлигъуэт-пэщэ быртIым цIыкIур лъапцIэрыщэу ныпхудогъэкIуэж. Ди фIэхъус сэламыр абы ныпхуихьынщ. Уигу умыгъэныкъуэ, куэдрэ фежьэн хуей хъунукъым абы.
– Хэт а щIалэ напэншэр?.. И макъыр сцIыху хуэдэ?.. – щIоупщIэ хъаныр.
пхъурылъхущ ар, Даурщ.
– Ущыуэркъым, дыгъэр зи теплъэ. КIэмыргуеипщ Бэлэтокъуэм и – Ы-ы-ы! – гызыжу къикъуэлъыкIащ Къаплъэн-Джэрий и бампIэ зэзыр. Хъаным игу къэкIыжащ «сэнджакъбей» цIэр сулътIаным зыхуигъэфэща кIэмыргуеипщым къыхуздихьа сэшхуэр – Ахьмэд сулътIаным и тыгъэр – иритыжын зэрыхуейр. Арыххэуи къыщиудри: – Догуэт, ара Абрэдж мырзэм и къуэр?
– НтIэ, и къуэщ, ауэ ар и адэм пэувыжащ. 103 104
Прозэ
– Езы Бэлэтокъуэпщыр-щэ?
– Хъанышхуэ, кIэмыргуеипщыр гугъущ къыбгурыIуэну. Бдзэжьейм хуэдэу пIэщIоцIэнлъри, игу илъыр, плъэкIмэ, къащIэ! Мыдэ, Кърымым и лIыкIуэ Iэлигъуэт-пэщэр къэсмэ, пкърыупщIыхь. А тIур фIыуэ зэроцIыху, – гъэхуауэ жэуап къетыж Уракъ мырзэм.
– Уи псалъэр кIыхьщи, и купщIэр нэфщ. Дэнэ щыIэ езыр а сызэупщIынур? Си упщIэхэм жэуап къаритыфыну зылI къыфхэмыту ара? – губжьыпат иджы хъаныр. – Зыгуэрым къызгурывгъаIуэ мыбдеж къыщекIуэкIыр!
Хъаныр зилыгъуэжу зэщIэплъэрт. Жэуап къызыпихынур псы Iуфэ мэзхэра нэхъей, ихъуреягъыр зэхиплъыхьурэ здэпапщэм, мэз лъапэм щIэтурэ, дзэ увыIэпIэмкIэ къекIуэкI лъэсырызекIуэ гуп къыIэщIэлъэгъуащ. Бгъунжу щIэщэтурэ елъэбышауэ Iэлигъуэт-пэщэр я пашэу, Къаплъэн-Джэрий лъапцIэу къыхуэкIуэрт Iэщэ лIэужьыгъуэ гуэри зыкIэрымылъыж лIы щхьэпцIэ гуп.
Хъаным пэгъунэгъу лъэгуажьэмыщхьэу тIысри, и щхьэр лъахъшэу игъэщхъащ. Апхуэдэ дыдэу къыкIэлъытIысащ и гъусэхэри.
къызэрыхъуу, Iэлигъуэт Къаплъэн-Джэрий тахътэм зыкъриIэтыкIщ, и блыгущIэтхэм гуемыIуу яхуеплъэкIри, Iэлигъуэт-пэщэм зыхуигъазэу, и дзэхэм къадэпсэлъыкIащ:
– Тэдж. – ИтIанэ щIэупщIащ: – Сыт къыфщыщIар?..
– Уи деж дыкъакIуэу гъуэгу дыздытетым, хъану щыIэм я хъаныж, уащхъуэдэмыщхъуэу шэрджэсхэр мэзым къызэрыщIэхри, тхуэмыфащэ ялэжьащ: ди ши, ди Iэщи, ди пыIи ттрахащ. Къытхуэгъэгъу, Алыхьым и лIыкIуэ.
– Сэ фхуэзгъэгъууи сощI, апхуэдэ икIагъэр фэ дауэ вгъэгъуну?
– Шэрджэсхэм ялъ дгъэжэнщ!
– Сэнджакъбей Бэлэтокъуэр къыздэпшэну дызэгурыIуатэкъэ?
– Абы, хъанхэм я хъаныж, зыкъыдигъэгъуэтакъым. ЗытфIигъэпщкIуащ…
Iэлигъуэт-пэщэм жиIар щхьэдигъэIухри, Къаплъэн-Джэрий лъэгуажьэмыщхьэу къыпэщыс адрей гупым ней-нейуэ яхэплъащ:
– Фэ укIытэншэхэм хэт нэхъыжьыр?
– Сэращ, – жиIэри, Бэубэч бейгуэлым и щхьэр нэхъри лъахъшэу ирихьэхащ.
– Уракъ мырзэ, – къыпещэ хъаным, – уэри мыбы лъэгуажьэмыщхьэу къыбгъэдэувэт! Хъанымрэ пэщэмрэ зэрахъумэ хабзэр фигу къэзгъэкIыжынщ… – Къаплъэн-Джэрий лIитIыр щIопщымкIэ гуащIэу зэпилъащIэщ, зыкъигъэзэжри, Iэлигъуэт-пэщэм и IэфракIэм ентIэIу щIыкIэу шэтырым иригъэблагъэурэ, щхьэхъумэхэм яхуидзащ:
– ЦIыху щыгъэтауэ, бзу блыремылъэт си шэтырыщхьэ!
Фэ пщыIэм щIыхьэжа хъаным Iэлигъуэт-пэщэр здэтIысынур
иригъэлъагъуу, щIопщ дакъэр ешийри, езыри мыпIащIэу тахътэм Прозэ
йотIысхьэ. Щымт хъаныр. Къаплъэн-Джэрий иджыпсту зэгупсысыр псы Iуфэм къыщыкIия адыгэхэр артэкъым. Iэлигъуэт-пэщэр къызэрыхуэкIуа теплъэми къелынут хъаныр. Ахэр зыми щыщтэкъым… Пэщэр жьэмщхьэму къыщIэкIамэ, ар езым и Iуэхужщ. Хъаныр иджыпсту нэхъ зэгупсысыр кIэмыргуеипщырт, Ахьмэд сулътIаным къыхуригъэхьа дыщэ сэшхуэр IэщIилъхьэжыну зыпэплъэ Бэлэтокъуэрт. Дэнэ ихьыну иджы а тыгъэр? Пхъуантэдэлъу кIэмыргуеипщым хуигъэтIыгъуэнщ, модрейр щIегъуэжу къэунэхужыху! Къаплъэн-Джэрий и акъылым къыхуигъэтIасэртэкъым Бэлэтокъуэм къыщыщIаинкIэ хъунур. Мыбдеж къыхуэтIысыжа быртIымым зыгуэр имыбзыщIу пIэрэ? Армырамэ, сыт кIэмыргуеипщым и пхъурылъхур IэштIымгъэдалъэкIэ псы Iуфэм къыщIыIуувар? Псом нэхърэ нэхъеижращи, дауэ сулътIаным зэрыгуригъэIуэнур мыбдеж къыщекIуэкIам и щхьэусыгъуэр? Бэлэтокъуэр Тыркумрэ Кърымымрэ къепцIыжар пэжмэ, сулътIанри, хъанри, абыхэм зэIапаха дыщэ сэшхуэри щIэнэкIалъэу тхыдэм къыхэнэнущ! Хьэ жыIэщIэ щIэщтэжам ещхьу, мыбдеж къэтIыса пэщэм ущыгугъри хуэнщIей къэпым уеIунщIри зыщ… «Къыдэдвыжурэ, Iуэхум и пэжыпIэр щызэхэдгъэкIын щытыкIэкъым иджыпсту дызэрытыр. Мы Къэбэрдей зекIуэм и кIэ дызэриплъэу, зэкIэрыщIауэ щIезгъэлъэфэнщ а сэ зэгуэр сызымытхьэла Инжыджыжьым.»
Iэлигъуэт-пэщэри кIэмыргуеипщри ИкIэм-икIэжым Къаплъэн-Джэрий и дамэхэр ишэщIщ, къэруакъ ферс хэдыкIар зыщхьэригъэзэгъэжри, зизыIуэнтIыхьу къыпэщыс Iэлигъуэт хуеплъэкIащ:
– ЗэрыжыпIэмкIэ, Бэлэтокъуэпщым, дзасэри мылынцIу, лыри мыцIынэу, и Iуэхухэр мызыгъуэгукIэ хузэгъэкIуэкIащ. Аратэкъэ
адыгэхэм зэрыжаIэр?
– Аращ, дыгъэр зи теплъэ, аращ. КIэмыргуеипщыр е егъэлеяуэ Iущщ, е икъукIэ хьилэшыщ. Ди дзэхэр мэл хъушэкIэ къызэригъэпэщарэ пэт, еплъ а къыткIэщIищIыхьыжам…
– Кърымым щыпсэу ермэлыхэмрэ алыджхэмрэ зэрыжаIэм тепщIыхьмэ, хьилагъэри акъылым щыщщ. Къэбэрдейм щызэхэдгъэкIынкъэ абы и пэжыпIэр!
Къаплъэн-Джэрий Iэлигъуэт-пэщэм зыхуегъазэри:
– ДяпэкIэ зэи, зэхэпхрэ, зэи си пащхьэм лъэгуажьэмыщхьэу укъимытIысхьэ!
– Хъанхэм я хъаныж, лъэгуажьэмыщхьэу къыщыслъэIужар сызэщIэпхулыкIами схуэфэщэпст.
гъэгъуныгъэщ. АдреитIым уи пащхьэ ещхьу, щIопщкIэ – ЖысIащ зэ жыIэгъуэу: «Хьэуэ!» Сызыхуэмейщ ар. Уракъ мырзэ, Муртаз-пэщэр щыхэтыр зэбгъэщIа? ЩIэх къэсыну? Сэ къыспэплъэным и пIэкIэ, сапэплъэн хуей щIэхъуар къызгурывгъаIуэт иджы! ЛIыкIуэхэр вгъэкIуакъэ?
– НтIэ, нтIэ! Псори гъуэгу тетщ, Алыхьым и лIыкIуэ! Иджыпсту 105 106
Прозэ
къэсынухэщ, – зэкIэлъегъэпIащIэ Уракъым.
«Алыхьым и лIыкIуэу» къызэралъытар игу дыхьэпауэ, КъаплъэнДжэрий напIэ къэпщахэр хьэлъэу ирехьэхыжри, нэхъ макъ щабэкIэ:
– Iэнэр къэвухуэ. Псори гъуэгум зэхиукIащ. МэжэлIагъэнщ.
Мыдрейуэ… нетIэ псы Iуфэм къыщытщыщIар ди зэхуаку къыдренэж. Муртаз-пэщэми ар щIищIэн щыIэкъым. Iуэхум и пэжыпIэм зыщыдмыгъэгъуазэ щIыкIэ Бегъымбар лъапIэмрэ Алыхьымрэ я лIыкIуэ Ахьмэд сулътIаныр дгъэпIейтеинкъым.
Шэджагъуэ нэмэз уахътым мащIэу къыкIэрыхуауэ къэсащ Муртаз-пэщэр. ПIащIэу андез ищтэри, ар мэжджыт-шэтырым щIыхьащ. Къаплъэн-Джэрийрэ Iэлигъуэт-пэщэмрэ нэмэз ящIу тетти, абыхэм я щIыбагъыIуэкIэ пэщэм нэмэзлыкъ щиубгъури, сэлам итурэ Алыхьым зыхуигъэзащ… Хъанымрэ пэщэмрэ я нэмэзыр нахьэсауэ мэжджытшэтырым къыщыщIэкIыжым, Муртаз-пэщэр иджыри нэмэзлыкъым тетт.
Шэджагъуашхэ Iэнэр щаухуа хъан шэтырым щIэст кърым хъанымрэ нэгъуей мырзэмрэ. Муртаз-пэщэм нэмэзыр щиухынум пэплъэрт ахэр. Куэд дэмыкIыу, шэтырым къыщIыхьащ лIы къуэгъу екIу. Къаплъэн-Джэрийрэ нэгъуей мырзэмрэ къэтэджри Муртаз-пэщэм сэлам ирахащ.
ЛIищыр ерыскъым хэIэбэурэ уэршэрырт:
– УкъыздикIам сыт щыхъыбар, Муртаз? Алыхь лъапIэм и нэмэз уахътым укъызэрыкIэрыхур щытлъагъум, гъуэгум щыпщI ди гугъат, –
жеIэ хъаным.
ШыIэныгъэ хэлъу ерагъкIэ псалъэ пэтми, Къаплъэн-Джэрий игукIэ зишхыхьыжырт: «Си лъакъуитIыр ундэрэбжьащ сыножьэурэ!»
– Алыхьым и нэмэз уахътыр лъапIэщ. Ар зэи блэбгъэкI хъунукъым. Шэрджэс къурш лъагъуэ мыцIыхухэм дигъуэщыхьри, дыкъэгувауэ арщ. Алыхьым и шыкурти, нэмэзыр блэмыкIыпэу дыкъэсыфащ.
– Гъуэгум зыри лъэпощхьэпо фыщрихьэлIакъэ? – гурыфIыгъуэ щэху гуэрым и псэр щIиIуэтыкIыурэ Iэлигъуэт-пэщэр тырку дзэпщым йоплъри, Къаплъэн-Джэрий и нэхэр зэрызэхэзежам щышынэжауэ, псалъэр нэгъуэщI лъэныкъуэкIэ еунэтI: – ТIэкIу укъэгувами, Алыхьым апхуэдэу иухати, нэмэзыр зэдэтщIащ. Ахьмэд сулътIан нэхум уэ пхуэдэ дзэпщ лъэрызехьэ къызэрытхуигъэкIуам си щхьэкIэ хуабжьу сыщогуфIыкI.
– Уэсэлам-хьэлейкум! Гуапэм и лейщ Ахьмэд сулътIан щэджащэм и цIэр мы Шэрджэс щIыналъэми зэрыщагъэлъапIэр. ТекIуэныгъэр ди Iэдакъэ щIэлъу дгъэзэжмэ, сулътIаным хуэсIуэтэжынщ ар, – педзыж Муртаз-пэщэми, адэкIэ хъаным дежкIэ зегъазэ: – КIэмыргуеипщыр слъагъуркъыми? Бегъымбар лъапIэм и лIыкIуэ Ахьмэд сулътIаным абы къыхуигъэфэщащ Шэрджэс Ипщэм щиIыгъ дзэхэм я лIыщхьэ къалэныр. Прозэ
– Бэлэтокъуэпщыр иджыпсту ди IуэхухэмкIэ зэхэзокIуэ. Нобэ-пщэдей, Iэмал къызэрытхуихуэу, ари уэзгъэцIыхунущ. Ахьмэд сулътIаным Бэлэтокъуэм къыхузигъэхьа дыщэ сэшхуэр си пхъуантэм дэзгъэлъщ. Уэрэ сэрэ дызэщIыгъуу IэщIэтлъхьэжмэ нэхъ сфIэекIущ. Мыдэ къыджеIэт Урысеймрэ Швециемрэ я зауэр здынэсар?
– БжесIэнущ, хъан. Дауэ бжезмыIэу? Къэбэрдейм кIэ зэретту, ди дзэшхуэр а зэрызэкъуэту Карл пащтыхьым и лъэныкъуэ хъунущ. Аращ ди сулътIаным и мурадри, Алыхьым ар куэдрэ къытхуихъумэ!
Тырку дзэпщым иджыпсту жиIэхэр и щыпэзэхэх хуэдэ, КъаплъэнДжэрий и щхьэр лъагэу иIэтащ. Муртаз-пэщэрти, а жиIэр жиIэурэ:
– … Дэ ди закъуэкъым, хъан, Карл гухьэнур. Украинэм и гетман Мазепи къыдгухьэжынущ.
Лъахъстэн щабэ зытебза щхьэнтэ цIыкIум IэфракIэпэкIэ зытригъащIэурэ, Къаплъэн-Джэрий хьилагъэ хэлъу подыхьэшхыкIри:
– Сыт, Мазепэ урыс пащтыхь нэшхуэм имыныбжьэгъужу, имыакъылэгъужу ара?
– Уэрэ сэрэ нобэрей IуэхукIэ дызэгъусэщ, ауэ пщэдей къэхъунур хэт зыщIэр? – и пащIэкIэ щIогуфIыкI тырку дзэпщыр. – Курдхэм я жыIауэ, зыри умыгъэщIагъуэ, мы дуней хьэхужьым къыщымыхъу щыIэкъым. А псом дэ ди Iуэху хэлъкъым. Дэ ди къалэныр дызэуэнырщ, Iэщэ къарукIэ урыс джаурхэм – Алыхьым и бийхэм – зедгъэщIэжынырщ. Ирырелъагъу хэт нэхъ Iэпщацэми! 107 Урысей тхыдэм «Щэхубзэ» цIэ лейр иIэу хыхьа пащтыхь Алексей 1689 гъэм дунейм ехыжри, абы и къуэ Пётр пащтыхьыгъуэр лъысат. Пётр I къызыкъуихащ и ныбжьым хуэмыфэщэн акъылыфIагъэ. Пащтыхь щIалэр зи ужь ихьа къэрал зэхъуэкIыныгъэхэм Урысей жылагъуэр хуэхьэзыртэкъым, абы къыхэкIыуи Пётр I и мурадхэр къыдэзыIыгъыр егъэлеяуэ мащIэт. Къэрал кIуэцIым тегъэщIапIэ къыщыщыхуэмыгъуэтым, пащтыхь щIалэр гъунэгъухэмкIэ еплъэкIыу
хуежьащ. Пётр I дэщIэгъу къищIахэм ящыщт Сэмэгурабгъу Украинэм и гетман Мазепэр. А лъэхъэнэм Ижьырабгъу Украинэр Польшэм и лъэгущIэтынти, Мазепэм Iэмалу щыIэр зэкIэрихъэрт, шляхт тепщэгъуэм лъахэ щIэлъэныкъуэр къыIэщIихыжу, УкраинитIри зы къэралыгъуэ (Малороссие) ищIыну. Пащтыхь Пётр I и ныбжьэгъугъэм Мазепэм и фейдэ зэрыхэлъыр зым и дежкIи бзыщIатэкъым. Польшэмрэ Швециемрэ я хьэрис-кхъуэрисхэр урыс пащтыхьым къыIуридзэжкIэрэ, Мазепэрэ Пётр I яку псы дэткIуакъым зыкъомрэ.
Урыс пащтыхьым и блыгущIэтхэм къагурыIуэххэртэкъым Мазепэм хуэдэ лъэпкъылI фейдэщIэхым уи дзыхь зэребгъэзынур. И
кIэн къыщикIа дакъикъэм Пётр I утыку къринэу, гетманыр зэре- 108
Прозэ
жьэжынур дэтхэнэми къыгурыIуэнут. Урыс пащтыхьым апхуэдизу жыIэзыфIэщу Мазепэм дзыхь щIыхуищI щхьэусыгъуэми тегъэщIапIэу иIэт, мащIэ-куэдми, лIэщIыгъуэ плIанэ…
НтIэ, лIэщIыгъуэ плIанэкIэ Украинэр зыхуэпэжа Урысейм иджы Пётр I пащтыхь щыхуэхъум, гетманым и днепр къэзакъхэр, дауи, пащтыхьыщIэм и дэщIэгъуу къыхуигъэкIуат. Мазепэр Пётр I мызэмытIэу къелъэIуащ, Малороссием и IуэхумкIэ зыдигъэIэпыкъун и гугъэу. АрщхьэкIэ урыс пащтыхьыр течыгъуейт: Польшэмрэ Урысеймрэ яку илъ зэгурыIуэныгъэм ебэкъуэну Пётр I тегушхуэртэкъым. Мазепэм ар гужьгъэжь хуэхъуащ икIи, хутыкъуауэ щызэрихьэлIэжынум пэплъэу, зиущэхуащ. Къэсащ а пIалъэри: 1704 гъэм Швецием и дзэр Польшэм зэрихьар къигъэсэбэпри, Мазепэм Ижьырабгъу Украинэр зэуэ иубыдыжащ.
АпщIондэху Швецием Саксониемрэ Польшэмрэ зэтрикъутэри, Польшэм и пащтыхь Август къытраха пащтыхь тажыр езы Швецием и дэщIэгъу Лещинский Станислав щхьэратIэгъащ. Станислави, пащтыхьыгъуэр зэрыIэрыхьэххэу, Урысеймрэ Польшэмрэ я зэгурыIуэныгъэр икъутэжащ. Мазепэм и Iуэхур иджы хэплъэгъуэт: зыщIэхъуэпса Малороссиер щиухуэфынур Карл Польшэмрэ ягурыIуэмэт. Швециер текIуэну къилъытэри, Полтавэ зауэм Iуэхур щызэрынэхьэсым, Пётр I и щIыб хуигъазэри, Швецием и лъэныкъуэу къэуващ гетманыр.
АрщхьэкIэ Мазепэр зэрымыгугъауэ къыщIэкIри, и къэзакъхэм зыкъаIэтащ. Урысейм къулыкъу хуащIэу илъэс куэдкIэ къэгъуэгурыкIуа зауэлIхэр иджы зэбгрыкIыжыпэу щыхуежьэм, Мазепэм къакIэщIищIыхьар зи щхьэм нэса Меньшиковым и гупым Батурин быдапIэр зауэкIэ къащтэри, гетманым къыхуэна къэзакъыдзэр зэтраукIэпащ. Ар къыщыхъуар 1708 гъэрщ.
Iуэхур къызэрекIуэкIар пащтыхь Пётр I и деж щынэсам и фIэщ хъуакъым: Мазепэр къепцIыжауэ жызыIа полковникхэу Искрэрэ Кочубейрэ я щхьэхэр урыс пащтыхь губжьам и унафэкIэ паупщIащ…
Пащтыхь Пётр I хэкIэсауэ къыгурыIуэжат зауэлI хеитIыр, и нэм лъы къытрихуэу, зэрыIэщIэукIар, арщхьэкIэ IэфракIэм едзэкъэжыф щыIэ?! А къыIэщIэщIам Мазепэр къызэрепцIыжар хыхьэжауэ, урыс пащтыхьыр иджы щхьэлажьэт. И фIэщ хуэщIыртэкъым гетманым кърищIар. Къытригъэзэжурэ зэупщIыжырт: «Сэ езым сщIэхэр пэж сыт щыгъуи, щыуагъэ сIэщIэщIэрэ щIэх-щIэхыурэ?» УпщIэ жэуапыншэхэм хэзэрыхьа пащтыхьыр нэщхъейт. Губжьырт, абыхэм жэуап къазэрыхуимыгъуэтыфым щхьэкIэ. «Саксониемрэ Польшэмрэ
ещхьу, ахэр зыхуейр Сэмэгурабгъу Украинэр къыпагъэщхьэхукIынырщ. ЗэрыжаIэу, жьы къемыпщэу, тенджызыр хъейркъым, атIэ пэжу пIэрэ мы гетман Мазепэ теухуауэ жаIэхэр?.. ЕпцIыжакIуэу аратIэ мыр? Апхуэдиз пщIэ зыхуэсщIар, апхуэдизрэ сызыдэIэпыкъуар!» Прозэ
Пащтыхьыр а гупсысэхэм здыхэтым, къыжраIащ Михаил Алегукович Черкасскэр1, и сабиигъуэ ныбжьэгъур, къызэрыкIуар.
– КъыщIэвгъэхьэ, – жеIэри, пащтыхьыр бжэмкIэ маплъэ.
Пэшышхуэм къыщIыхьа лIыжь жьакIэхум зэрыIуплъэу, Пётр и нэгу зэхэуар зэлъыIукIри, гуфIэурэ пежьащ. Черкасскэм IэплIэ здыхуищIым, пащтыхьым зэпиплъыхьырт и гъусэ щIалитIыр. ФIэхъусыр зэрахыу, пащтыхьымрэ Черкасскэмрэ етIысэха нэужь:
– Дыщыгъуазэщ, Пётр Алексеевич, фи зауэ ехъулIэныгъэхэм. Саксониемрэ Польшэмрэ апхуэдэу къытхущIэкIыжыну хэт и гугъэнт!
– Апхуэдэ ди щыпэлъагъут дэ, Михайлэ? Хьэжьпэжь дыхэхъухьыжащ а зэкIэщIэлъадэ-зэкIэщIэжыжым. Абыи дыкъелынщ! – мэдыхьэшх Пётр.
– Ауэ сытми дыкъелын! Ахэр дыщимыгъусэми, Урысейр езыр къэралыгъуэ лъэщт. ДяпэкIи лъэщынущ. Иджы дытепсэлъыхьынщ дыкъызытекIухьа Iуэхум. Си адэр къыщалъхуа Къэбэрдейм къикIащ мы шынэхъыщIитIыр. Мо ижьымкIэ щысыр Шурдымхэ Елэнщ,
мыдрейр – Табыщхэ Къэбардщ.
Черкасскэр здэпсалъэм щIалитIри къызэдэтэджри, Пётр пащтыхьым жьэпкъыпэ-щхьэгъэщхъ хуащIащ.
– Мыхэр, Пётр Алексеевич, уэркъ щIалэхэщ, я лъэпкъ и щIыхь лъагэу зэраIыгъыжыным иужь итхэщ.
– Абы, Михайлэ, сэ занщIэу гу лъыстащ. Зэрыадыгэхэр наIуэщ. Ауэ… сыт хуэдэ IуэхукIэ къыпхуэкIуа уи лъэпкъэгъухэр, апхуэдиз
гъуэгуанэр къызэпачу?! Сэри сыткIэ къысхуейт ахэр? Хъарзынэт, Михайлэ, ди дзэхэм мыпхуэдэ щIалэ екIухэр хэтамэ.
Черкасскэм жиIэнуми нимыгъэсу, пащтыхьым и псалъэхэм къадэуIэбжьа Елэн Къэбард зэуэ хуеплъэкIри:
– Къытхуэгъэгъу, Урысейм и пащтыхь. Уэри къытхуэгъэгъу, ди лъэпкъэгъу тхьэмадэ, ауэ дэ дыкъыщIежьар ди щхьэ Iуэхукъым – Къэбэрдей пщы уэлийм дыкъыпхуегъэлIыкIуэ.
ЩIалэм жиIам емыгусысыххэу, Пётр I Черкасскэм йоплъри:
– Михайлэ, Къэбэрдей жыжьэм щапIа уи лIакъуэгъум урысыбзэ екIу Iурылъщ! Ар дауэ?
Черкасскэм и гуапэт пащтыхьыр къэзыгъэуIэбжьын гуэр зэрыригъэлъагъуфар. Урыс пащтыхьым и нэ пIащитIыр щIалэхэм чэзууэ ятриубыдэурэ:
– КъызоцIыхуж… КъызоцIыхуж а лъыр! Иван Васильевич и зэман лъандэрэ Урысейм щыпкъэу къулыкъу хуэзыхьа адыгэлъыр
1 Алигъуокъуэ и къуэ Михаил Черкасскэ Новгород къалэм щаIыгъ дзэм и лIыщхьэу къулыкъу пэрыхьат. «Ар дзэпщу къалъхуащ» зыхужаIауэ щытар а Черкасскэ дыдэрщ. Тыркумрэ Кърымымрэ Урысейр щыщызэуа лъэхъэнэм Черкасскэм дзэпщ Iущыгъэ хьилэ къызыкъуихауэ щытащ. Бантыш-Каменскэр тетхыхьащ 1679 гъэм Черкасскэр Киев деж зэрыщызэуам. 1682 гъэм пащтыхьыгъуэм имыхьа Пётр и шыпхъу нэхъыжь Софье пащтыхь тажыр щхьэратIэгъэну бейгуэлхэм зыкъыщаIэтам, Пётррэ абы и къуэш Иванрэ дэщIэгъу пэжу ягъуэтыжар а Черкасскэрщ. Абы тетхыхьащ Устляров академикыр. Пащтыхь Пётр зэригъэпэща лъэсыдзэмрэ кхъухьыдзэмрэ я генералиссимус цIэр Черкасскэм къыхуагъэфэщащ 1695 гъэм. Абы тетхыхьыжащ Брикнер. 109 110
Прозэ
иджыри а зэрыгуащIэщ! Мыдэ… Швециер и пIэ изгъэтIысхьэжмэ, тырку сулътIаным ткIыбжьу гурызгъэIуэнущ адыгэхэм я хьэсэпэр дэтхэнэм и хадапхэми. А дэфтэр мыгъуэжьым Iэ щытеддзэм, бетэмал…
Арыххэу, лей зэрыжиIар къыгуроIуэжри, и псалъэмакъым зре-
– Фыщымытыт хьэщIэхэр! ФетIысэхыт… Дыщысурэ дыпсэлъэнщ. Михайлэ, уэ уощIэ Iуэхур зыIутыр.
Черкасскэм псори къыгурыIуэрт. ЩIалэхэм яIуплъэщ, Пётр епгъэхъуэж:
лъыжри:
– Зи щIыхьыр лъагэ, уи деж дыкъэкIуэн ипэ къихуэу, си шынэхъыщIэхэм яжесIащ Къэбэрдейм ехьэлIауэ ди Iуэху зыIутыр. СакъыгурыIуауи сфIощI.
– Михайлэ, пщIэ зыхуэсщI Михайлэ, – ди хьэщIэхэм дзыхь къытхуамыщIу ара? – егъэщIагъуэ пащтыхьым.
Къэбард адэкIэ хуэхьынутэкъым мы теплъэгъуэ фэрыщIыр. ЩIалэм зигъэпсчэуIущ, урыс пащтыхьым и нэкугъуэм хуиту иплъэри:
– Ди лъэпкъэгъу тхьэмадэм и жыIэм шэч къытетхьэжауэ
аркъым уи деж дыкъыщIэкIуар, Урысейм и пащтыхь. Уи нэкIэ дэ укъытIуплъэурэ, уи жьэкIэ къыдэптыну жэуапым дыкъыкIэлъыкIуауэ арщ. Ди адэжьхэм я зэман лъандэрэ благъагъэ1 дяку илъу дыкъэгъуэгурыкIуат Къэбэрдеймрэ Урысеймрэ. Дипхъу фи нысащ. ДэфтэркIэ зэгурыIуэныгъэ дяку дэлъщ. Иджы IуэрыIуэтэжу зэхыдох Тыркумрэ Урысеймрэ зэращIылIа дэфтэрымкIэ фыкъыддэщI мыхъуну. ЩыIар щымыIа хуэдэу къыщIезыгъэдзыж зэгурыIуэныгъэ зэрызэфщIылIэфам иджы шэч къытетхьэжыркъым. ЛIыкIуэ дыкъыпхуэзыщIа ХьэтIохъущокъуэ пщы уэлийм ди нэкIэ тлъэгъуарщ жетIэжынур. Ар ди лъэпкъ хабзэщ.
– СхужефIэж ХьэтIохъущокъуэм, Карл сызэрытекIуэу, тырку
сулътIаным и ужь гурэ псэкIэ сызэрыфщIыгъур. Шэч къытесхьэркъым пщы уэлийм кърым хъаныр къызэрыдимыгъэплъынум.
сызэрихьэнур. СхужефIэж Урыс пащтыхьым зэтриухъуанщIэу зэрызиухеижыр Черкасскэм фIэмащIэ нэхъей, зи гупкIэм исым дежьууэ, къопсалъэри:
– Шэч къытевмыхьэ, щIалэхэ, урыс пащтыхьыр и псалъэм зэи зэремыпцIыжынум. Пётр жиIамэ – ищIэнущ…
… Урыс пащтыхьым деж Меньшиковыр пщыхьэщхьэхуегъэзэкIыу щыщIыхьэм:
– Сыт хъыбар? – пIейтейуэ зишэщIащ Пётр.
– Мазепэ мылъкур здищтэри щIэпхъуэжащ, Карл гухьэну.
– ПцIы бупскъэ, хьэщылъху!
1 Пащтыхь Грозный Иван и япэ щхьэгъусэ Анастасие дунейм щехыжым, къэбэрдеипщ Идархэ Темрыкъуэ ипхъу Гуащэнэ щхьэгъусэу ишащ. Чыристан диныр къыщрагъащтэм, Гуащэнэ фIащащ Марие (Мария Темрюковна) цIэр. Пащтыхь Иван и щхьэгъусэу щыта Анастасиерэ Мариерэ (Гуащэнэ) я бэнхэр иджыпсту щызэбгъэдэтщ Урысейм и къалащхьэм (Москва) щыIэ Архангельскэ соборым и бэнылъэ щIыунэм. I лIэщIыгъуэ лъандэрэ Урысеймрэ Къэбэрдеймрэ яку дэлъа зэгурыIуэныгъэрщ пащтыхь Пётр I зэпцIыжар. Прозэ
– Пэжщ жысIэр, Пётр Алексеевич, Мазепэ укъигъэпцIащ.
«ПцIыр, пэжыр. ЩыIар, щымыIар… Къэбэрдей щIалитIым я зэплъыжыкIар. ПцIыр… ЦIыхухэр щIызэрымыгъэпэжыфыр… Къэбэрдей щIалэм и Iуплъэгъуэ щIэнэкIалъэр… ПцIыр!» – урыс пащтыхьым къызэхикIухьырт пэшыр. ИкIэм-икIэжым зэуэ зэщIэувыIыкIри, щIегъуэжа-щIегъуэжа щIыкIэу жиIащ:
– Сэ згъэунэхъуащ Искрэрэ Кочубейрэ… ТIури хейт! Зы Иван гуэрым зы Петро гуэр къигъэпцIат, жи… – ИужькIэ Меньшиковым
зыхуегъазэ, унафэ хуищIу: – Сыт ущIыщытыр?! Иджыпсту занщIэу докIуэ ди сэлэт лIыхъужьхэр бийм щыпэщIэт щIыпIэм.
Пётр I егупсысыххакъым Меньшиковым и жагъуэ зэрищIам. И гум щIыхьауэ зымыгъэпсэур Мазепэ къызэрепцIыжарт, я зэныбжьэгъугъэми, плъапIэу яIахэми зэребэкъуарт. Игу къэкIыжащ Къэбэрдейм ирищIылIа псалъэм езы дыдэри зэрепцIыжар. Иджыпсту
тэрэзэм щызэпэшачэрт тырку сулътIаным ирищIылIа зэгурыIуэныгъэмрэ Урысеймрэ шэрджэсхэмрэ илъэс куэд лъандэрэ яку дэлъ зэныбжьэгъугъэ-благъагъэмрэ. Урысейм икIыу, дзэ зэкъуэт игъакIуэ хъунут Къэбэрдейм. Кърым хъанми езы сулътIан дыдэми ирыращIэ шэрджэсхэм къащхьэщыжын зэраIэр! АрщхьэкIэ, сыт?.. ЛIыгъэ къыкъуэкIакъым апхуэдэу ищIыну. «Иджыпсту слъэкIынукъым, си Iэ-си лъэ пхащ», – жыхуиIэу.
Къохъу къэралыгъуэ зыIэщIэлъхэм нэхъыщхьэр щызыIэщIагъэкI, ауэ иужькIэ хущIегъуэжу. Аргуэру и нэгу къыщIэувэжащ
къэбэрдей щIалитIыр. Сыти жыIи, зауэлIыпхъэ дахэт ахэр. ХущIегъуэжауэ, куэдрэ егупсысынущ пащтыхьыр а къыIэщIэщIа щыуагъэм, куэдрэ иригузэвэнущ. Ауэ апхуэдэу къыщIэкIынщ пащтыхь гъащIэр зэрыщытыр.
ЗэзыдзэкIар Iэсиятщ
КъыкIэлъыкIуэнущ 111 Усыгъэ
Усэхэр Заремэ 112 * * * ЩIымахуэм зэрегъэшхыр и дзэр,
Илъэс блэкIахэр зэхелъхьэжри.
Си Iупэм щодиижыр уи цIэр,
Шыцуэсым хьэуам зыщеIэжьэ.
Дуней зеиншэм и фэр пыкIмэ,
Зэрыджэм плъыжьу къреIэж.
Иджыри уи цIэр сопIыр IукIэ,
КъэсщIауэ укъалъхун япэж.
9.02.2020 И ЗЫРЭ
Си лъэпкъым и гуауэр Iэпкъынэм къыхохьэ,
Гъуэгу щIыIэм зеубгъури, си пащхьэм щодий.
Сэ гъыбзэкIэ лъапцIэу уэгу щIыIэм сынохьэ,
Уэгу щIыфэр ячатхъэу, псэ минхэр мэкIий.
Толъкъун IэлъэщI фIыцIэу тенджызым щыхъейхэм
Кхъухьыжь хьэдэ лъэгу гущэхэм зыкIэлъаубгъу.
Тенджызым хэплъэхукIэ уэгу щIыIэм игъейхэр
ИгъащIэкIэ лъэпкъым гуузу дэщIыгъущ. Усыгъэ
Тенджызыр мэбампIэ, мэгыз, мэуфIыцIыр,
Мэгубжьри, зэм йолъыр, толъкъун зэпещIыкI.
Лъэпкъ гуауэр щIэмыхуэу си нитIыр суфIыцIми,
Тенджызым къиху жьыбгъэм итIани щIесыкI.
Си лъэпкъым и гуауэр Iэпкъынэм йотIысхьэ,
Си лъэпкъым и гуауэр си бгъэгу щогурым.
Тенджызым и щIыфэм, Iэ дэслъэу, соIусэ,
Кхъухьыжьхэм къызадзыр мыхъужу удын.
21.05.2020 * * * Илъэсхэм сащхьэдохуэх,
Сыщхьэдохуэх гупсысэм.
Шыхулъагъуэм зыкърешэх,
ЩIылъэ зэшам къеIусэу.
Мы си гур мэхъу щIыIэрыс,
Хиубыдауэ жьыбгъэм.
Зэманым и Iуфэм Iусщ,
ДэкIуэсыкIауэ си бгъэм.
Илъэсхэм сащхьэдохуэх,
КъыпызбжыкIыху уи лъагъуэр.
Шыхулъагъуэм зыIэпегъэху
Уэгум имыхуэж вагъуэр.
27.05.2020 * * * Iэпкълъэпкъым езудэкI си гур
Къыхонэри уи Iубахъэм,
Зэхихыурэ жумыIахэр,
Уи гъусэу къытонэ гъуэгу.
Зэманыр къочэж щыуагъэу,
Мы си гур уи деж щыпэжу,
Уи псалъэхэм IуотIысхьэжыр,
Езыр гукъэкIыжкIэ загъэу.
Щохуабэ си гур уи Iэгум,
Iэпкълъэпкъым нэсыжмэ, нэщIу,
Iэпкълъэпкъым нэсыжмэ, хэщIу,
Мы си гур щопсэу уи хэкум. 113 Усыгъэ * * * Жьы мащIэр йодэхащIэ къалэм,
Уэрамхэм щэхуу зыщеплъыхь.
Си гъащIэ псор ди гухэлъ пIалъэу,
Къалэкум си гур дозэрыхь.
Уэрамхэм щызэхоуэ пшапэр,
Нэху кIапэр къалэм екъузыж.
ЖиIахэм епщэжа уи Iупэм
Уэздыгъэ нэфыр щокIэзыз.
Жьы мащIэм къыщекIухь уэрамхэм,
Уи макъыр къыскIэлъырехьэкI.
Зыгуэр къыбгъэдокIыж и дахэм,
Къигъэзэжынукъым афIэкI.
Мы къалэм сыщобауэ хуиту,
Жьы мащIэр къоIусэж си нэкIу.
Аргуэру сэ къалэкум ситу,
НыплъоIэсыжыр си тхьэлъэIу.

Жэщым хэкIэзызэ сигу тхьэмыщкIэм
Си щыуагъэр щепшыныж уи деж.
Пшэплъым сыхыхьэжыркъым пщэдджыжькIэ,
Плъагъурэ, сыщыщыжкъым мы дунейм.
Гъуэгум сыкъытонэ лъапцIэ дыдэу,
Сымыбакъуэ е симыкIуэтыж.
Си гум щызокъуз уи псалъэр быдэу,
КъыщIыхьэжкъым уафэ гъунэм плъыжь.
Зыри къэнэжакъым гъащIэм щыщу,
Си пщIыхьэпIи, си нахуапIи – пцIыщ.
Си псэ ежьэжам зэгуэр уIущIэм,
НапIэр Iэти, зэ иплъэж и ужь.

8 Заказ №1139 Усыгъэ * * * Мы бжьыхьэр къыстощащэ зэмыфэгъуу,
Си нитIым къысфIалъыхъуэ уэ уи фэгъу.
Си гъащIэр хокIэрахъуэри уи плъэгъуэм,
Уи напIэм къыщIызонэ гухэлъ щэху.
Мы бжьыхьэм сытрешэ тхьэмпэ лъагъуэ,
Уи нитIыр си гупсысэм щызолъагъу.
Мы бжьыхьэм теплъэу иIэр сыту пагэ!
Къыдэсшеифкъым: «КхъыIэ, къысхуэгъэгъу».
Жэщ къэскIэ мы бжьыхьэкур уэшхкIэ магъыр,
Жэщ къэскIэ пщIыхь щIызолъхьэ си пIэщхьагъ.
ПщIыхь кIапэр Iэти, жыIэ: «Сыт, си нагъуэ?!»,
Ухэплъэу бжьыхьэ жэщыр зи кууагъ.
1.10.2020 Тхьэмпэ плъыжьхэм здахьыр си щIалэгъуэр,
Здахьри, сыкъыранэ зы бжьыхьэку.
Тхьэмпэ къэскIэ гухэлъ плъыфэ мэхъур,
Лэдэх псыгъуэу ирокIуэж си нэкIу.
Сэ жыг хадэм щызокъухь гухэлъыр,
Щызокъухьри, тхьэмпэу полъэлъыж.
Уэ уожьэжыр, уэ гъуэгу кIыхь къыпщIэлъщи,
Тхьэмпэ плъыжьу бжьыхьэр къызэтыж.
Сэ уи ужьым си тхьэлъэIу къызонэ,
Щэхуу къызощыпыр тхьэмпэ плъыжь.
Уэмрэ щIымрэ я кум си гур къонэ,
Иплъэу бжьыхьэ гуэрым и лъэужь.
8.10.2020 * * * Мы бжьыхьэ жэщым си гум нэху къыщекIи,
ГухэлъкIэ пщэдджыжьыпэм сыгъэсыж.
Е къалэр ирикъужмэ зэгуэр жейкIэ,
Бжьыхьэкур мафIэ плъыжьу щIэгъэстыж. 115 116
Усыгъэ
Сэ къысхуэнакъым зыри бжьыхьэм щыщу,
Мы къалэ нэщIым сыти щысщIэжын?
Мы си гум иущэхухэр бжьыхьэм ищIэрт.
Уи нитIым сэ зэгуэр саIущIэжынщ.
Уи нитIым къищыжынущ си бжьыхьэкури,
Мы къалэри, уэрамхэри, си пщIыхьри.
Зэгуэр мы къалэр, пщIэжрэ, зэзгъэкIури,
Сыбзэхыжат, уи нитI сыщыIурихри. 18.10.2020 * * * А щIымахуэм и макъ дыжьынычым
Гухэлъ щэхуу укъыхэщат.
Си гум налъэу укъыхэзбжыкIыурэ,
Сщыщу зыри къэмынэжат.
ЛъапцIэу уэсым сынырикIуэжмэ,
Уи Iу бахъэ хьэуам щхьэщытщ.
ГъащIэр пцIыщи, уи нитIырщ пэжыр,
ЩIымахуэкури зэрыщытщ.
20.10.2020 * * * Уигу мыпыIэм нэху сыкъыщегъэкIи,
Пщэдджыжь пшэплъыр иреукIытэж.
Гухэлъ щэхукIэ мащIэу сыщыгъэкIи,
ГъащIэу гукъэкIыж къысхуэгъэнэж.
Сыкъытенэ лъапцIэу уи уэрамым,
Си жэщ кIыхьхэм вагъуэу къыпыщэщ.
Бжьыхьэм сыкъелынут, уэрмырамэ?!
ГъащIэм сыхъужынут сэ и фIэщ?!
Си гум и къеуэкIэм сыкIэлъыскъым,
Сэ уи жейм аргуэру сыщхьэщысщ.
Бжьыхьэм кърикIуэнум сегупсыскъым,
Си дунейр мылъхуэсу мазэм исщ. 10.11.2020 Усыгъэ * * * Жэщым и кIапитIыр щыму зэпэтIыгъщ,
Макъыу си ужь итым си бжэр егъэкIыргъ.
Уафэм сыщызокIуэ, щIылъэм сыкъохуэх,
КъэзгъэщIам е йокIуэ, къыспэплъар мэщхьэх.
Си гъуэгу зэхэкIыпIэм псалъэ мин пщIэхэлъщ,
Си гухэлъ IэрыпIыр шыгъушыпсыпIэм хэлъщ.
Зыри къызжумыIэ, уигу сумышэлIэж,
Мы си гъащIэм и пи, и кIи сымыщIэж.
СыIуощIэжыр уи нэм, сроплъэж уи гъуэгу,
Си гухэлъ къииныр къысфIытощ уи нэкIу.
Зыри къызжумыIэ, псалъэм уемыпхъуэж,
Бжьыхьэм и кууупIэм сигу зэшар щахьэж.
17.11.2020 * * * Жэщыр сщхьэщилъэфырт ди пшэплъ къимыщIам,
Уи гум сыщиплъэфыр нэхущ къэмыпщIарт.
ЛъапцIэу сыкъытехьэрт бжьыхьэ жэп къехам,
Хьэуам хэт Iубахъэм сыхэзэрыхьат.
Бжьыхьэм сыкъыхонэ, бжьыхьэм сыщокIуэд,
Мы си щхьэц сухуэным пшэплъыр къыщыгъуэт.
Тхьэмпэр къыстощащэ, пэж къызоIущэщ,
Бжьыхьэм сыфIэмащIэу, уэ сыпIэщIощэщ.
Уи цIэр къысхуэгъанэ, уи цIэр сыгъэбзыщI,
Мы гухэлъ архъуанэм сыкъелыныр пцIыщ.
Бжьыхьэм сеIубауэ, къызоIущэщыж,
Пшэплъыр, нэхущ бауэ, щIым къылъоIэсыж. 21.11.2020 * * * Къэгъэзэжи, къысхуэнэж дунейуэ,
Е уи макъыр къренэж си ужь.
Къысщхьэщыхьи, къалэр зэрыжейуэ,
Дытегъэхьэ бжьыхьэм и лъэужь. 117 118
Усыгъэ
ЛъапэпцIийуэ дыдэгъэхьэ къалэм,
Жэщым тхьэмпэ хъарыр къедгъэпхъых.
ГъащIэм щэхуу тхуегъэтIыгъуэ пIалъэ,
Ди щIалэгъуэ тIууащIэр зэпеплъыхь.
Бжьыхьэ жэщу, сиубыдэ уи гум,
Тхьэмпэм щытхуиублэкIэ къепхъых.
Жэщыр щоуназэ бжьыхьэм и кум,
Вагъуэ быным ятхыу ди нэчыхь.
24.11.2020 * * * Уи бжьыхьэр си гум къыхэчыж,
Пщэдей щIымахуэщ.
Щэхуу толIыкI, зыкъегъэщIыж
Жэщ щIыху-фIыцIафэм. Сэ щыщ сохъуж, сэ щыщ сохъуж
ГукъэкIыж гуэрым.
Уи бжьыхьэр си гум къыхэчыж,
СиIыгъщи гъэру.
Аргуэру жэщым сыщенэж,
СоупщIыIужыр.
СекIуэлIэжыфкъым си унэжь
Сызыпэжыжьэм. * * * Зиухыжащ, зигъэсурэ, мы жэщым,
Хьэуам къыхокIуэтыжыр и гыз макъ.
Жэщ диижар сошэж гупсысэ хьэршым,
Дакъикъэу хэтыр фIэлъу си тэмакъ. Сигу щIэпхъуэм уэ уи нитIыр и щыхупIэщ,
Дунейр щIокIэрэхъукIыри си нэгу,
Къэнэжыр сыт? Къэнэжу хъуар уэ жыпIэрщ,
Къэнэжыр щымыIэну гухэлъ гъуэгущ,
Къэнэжыр жыдмыIэну псалъэ защIэщ,
Дыщымыпсэу, дымыщIэ гухэлъ пшыхьщ.
Ар зы дунейм, цIыхуитI я дежкIэ мащIэщ,
СфIэмащIэщ дыхэтын къудейр зы пщIыхь. Усыгъэ
Мы си гухэлъыр си гум нэхъ нэхъ инщи,
Ар къыщоуз, къыщочэ мы си бгъэч.
Зэгуэрым гукъэкIыжым сихьыжынщи,
Къысхуэнэжынкъым зыри, уи цIэм фIэкI. 7.12.2020 * * * Уи Iубахъэр есшэкIат уэс налъэм,
ЩIымахуэкум жиIэрт таурыхъ хужь.
ГъащIэ псо ихьынут гухэлъ пIалъэм,
Къиувэжмэ жьыбгъэр ди лъэужь.
Си нэбжьыцым щыткIужат уэс налъэ,
НапIэм щIигъэпщкIуэжри гукъэкIыж.
Мы дунейр гукъанэм къигъэпсалъэу,
Уэсыр къыптещащэу уIукIыжт.
ЩIымахуэкум щхьэхьу сыздихьауэ,
Си псэр хужьу уэсым къыIукIэжт.
Уэ щIымахуэм ухэзэрыхьауэ,
Уэсу уи нэбжьыцым сыщыткIужт. 10.12.2021 * * * СыкъыIэпохур мы щIымахуэ жэщым,
Уигу щабэм сыкIэзызу сыхохуэж.
Жэщ щIыхум и бэуэкIэм сыпэлъэщкъым, Нэху щымэ, зэхэсхынухэр мыпэж.
Нэху щымэ, сисыжынущи сэ пшэплъым,
Мы къалэм ипхъуэтэнури нэгъуэщIщ.
Аргуэру жэщым. жэщым сыщыхэплъэм,
Си нэгум щIэкIыжынущ илъэс щэщI.
ИтIани. вагъуэ пщтырхэр къыстелъалъэу,
Уи лъахэм жэщ къэсыхукIэ согъэзэж.
Мы си гум къыхэIэбэу налъэ-налъэу,
Схъумэнущ щэхуу жэщкIэрэ зы пэж.

Усыгъэ * * * Уи нитIым сыщIокIуадэри собзэх,
Усэпкъыу фIэкI, нэгъуэщIу сыщыIэжкъым.
ЩIымахуэ шылэм уи нэхэр псэхэх,
Жэнэтым лъапэпцIийуэ срашэжу?!
НэгъуэщIу сыпсэунути, сощхьэх,
Си джийм хьэуа Iубыгъуи схуемыгъэхыу.
Уи напIэр Iэти, уи гум сегъэхуэх,
Жэщ къэскIэ хуабэу сыщыIуребгъэхыу.
Уи напIэр Iэти, уи гум сегъэхуэх,
Гукъуэпсхэм саубыдрэ сахэкIэжу.
Сэ уи щымыкIэр, пщIэрэ, си фIэщ мэхъу,
Сэ уи щымыкIэм псэкIэ сыщопэжыр. Уэ уи щымыкIэм сэри сыхохьэж,
Уигу пцIанэм си тхьэлъэIур есшэкIауэ.
Уи нитIым мы си гъащIэм сыщоплъыж,
Нэ кугъуэм си псэр IэфIу щыхэкIауэ. * * * Мы илъэс къэзбжыжым ешэкIат гухэлъ,
Псалъэ ныкъуэжыIэм си гур езудэкIт.
Мы щIымахуэ шылэм си гупсысэр хэлът,
Уэсым и къесыкIэм си гум укъигъэкIт.
Зэ укъыдэплъейри, сеIубат уи нитI,
Мы дуней кIэрахъуэм и куупIэм ситт.
Зэман сIэпыщэщым сыт ищIэнуи хуитт,
Си гур сIэщIэкIауэ, къиIущэщт гъащIитI.
Сэ дзапэ уэрэду уи цIэр сукъуэдийрт,
Си екIуэлIэжыгъуэм уи нэ кугъуэм ситт.
Си екIуэлIэжыгъуэм мы сигу Iэлыр кIийрт,
Дуней имыцIыхур ищIу зэхуэдитI.
Сызэрыт бжэ лъэмбым семыбэкъуэжыф,
Илъэс сызыхэтым сыкъыхэмыкIыф. Усыгъэ
Уи гум щысщIа лъагъуэм сыкъырикIуэжыху,
Сигу лъэмыж-хъыринэм нэпкъым средзых. 2.01.2021 Иджыри адыгэшым и нэ кугъуэм
ЛIэщIыгъуэхэм я купсэ къыхощыж.
Шыр илъмэ, си гупсысэр зэ ичыгъуэу
КIэлъосри, ар тхыдэу къещыпыж.
Иджыри адыгэшым и лъэ макъым
ЗекIуэлIым и хъыбархэр къыхоIукI.
ЛIыр щежьи, гъусэ иIэу, щышу закъуи,
Илъадэм губгъуэм, жьыбгъэ зэпещIыкI.
Тралъхьэ адыгэшым уанэ махуэ,
Ягъасэр емылыджыр, щIалъхьэр нал.
Шыр щIыгъумэ, си адыгэм и гур хахуэщ,
Шыр щIыгъумэ, хахуэр щыщтэркъым ажал.
Иджыри шыплIэм щIалэр ирагъасэ,
ЛIы Iущым и шым ирегъэзыр дзыхь.
Адыгэм духыжыну ди гур пасэщ,
Шым и лъэ макъым бгыжьхэр щIэдэIуху.
5.01.2021 УИ ДЕЖ
Жэщым сыщегъэпщкIури уи деж,
ХоункIыфIэ хьэуам шэху уэздыгъэр.
Къалэр зэрыпцIанэу хешэ жейм,
Жэщым къыщхьэщохьэри удыгъэ.
ГъащIэр зэрыщыту зы жэщ куэщIщ,
Уафэм из гухэлъыр зы бэуэгъуэщ.
Пшэплъым дыщисыжкIэ, си цIэр фIэщ
Пщэдджыжьыпэу зэтехуа ди плъэгъуэм.
Махуэр си Iэпкълъэпкъым щоупщIыIу,
Жэщыр зи кууагъым сыкъыхишу. 121 122
Усыгъэ
Сэ тызолъхьэ гъащIэм и гущIыIу,
Си гур къыщычэну илъэсищэ.
17.01.2021 УИ Уи нитIырщ пэжыр, уи нитIырщ сщIэжыр,
Аргуэру уи псэр къысхэкIэжу.
Иджыри къэс дунейр мылъхуэсщ,
Иджыри къэс сылъэсщ, сылъэсщ.
Зы псалъэр пIалъэу, сыналъэ-налъэу,
Уи нитIым уафэ къыщIэзгъалъэу.
Хьэуам си гъащIэр щызудэжрэ,
Мы си гум къуэпсу укъыхэжу.
ИтIанэ, уи гум сылъоIэсыр,
СыщIыIэрысрэ сымафIэсу.
Уи нитIырщ сщIэжыр, уи нитIырщ пэжыр,
Армырам, лъэужь сиIэжкъым.
Сэ махуэ къэскIэ зы псэ схокIыр,
Си Iэпкълъэпкъ хамэр къезэвэкIыу.
ИтIани, плъагъурэ, сыпсэущ,
Уи нитIыр схуохъури къару гуэр. 30.01.2021 * * * Сэ мы дунейм сыкъыIэпоху зы налъэу,
СыкъыIэпоху, гъащIитI зэхудипIалъэу,
Уи нитIым си псэр куууэ къыщIэзгъалъэу.
Мы си гур щIопхъуэ, сохъур щIыIэрыс,
Зэгуэр сыпIущIэжыну. согупсыс,
Жэщ щIыфэр къачэу, си нэхэр мэплъыз. Си нитI зэтеспIэм – уи нэхэр солъагъу,
Мы жэщыр пщIэрэ, пщIэрэ зи щIыIагъ,
Си нитI зэтеспIэм уи нэхэр солъагъу.
Сэ жэщым схуигъэтIыгъуэркъым уи пщIыхь,
Сэ жэщым уи нэ кугъуэм срещIыхь,
Сэ жэщым гухэлъ защIэкIэ сепсыхь. Усыгъэ
Сэ мы дунейм сыкъыIэпоху зы налъэу,
Жэщ хъарым и кум щызодэж уи псалъэ,
Мы си гур щIэпхъуэм, уи нэхэм щыджалэу. 13.02.2021 * * * Сыкъытохьэ мы дунейм ныжэбэ,
Уи Iубахъэм хозэрыхь си щхьэц.
Жэщ хьэуар мы си пкъым къытоIэбэ,
Жэщ хьэуам мы си пкъым зрешэкI.
Шэху уэздыгъэм зеухыжыр щэхуу,
Хьэуам хэзэрыхьурэ «си нэху».
Мы си напIэм жэщыр куууэ щIэхуэу,
Уи нэм сыщокIуэдыр, сыщобзэх.
Жэщыр пшэплъ жьэражьэм ныхесхьэжыр,
Пщэдджыжьыпэу уи нэм сыщIоплъэж.
Сэ уэращ, уэращ иджы си пэжыр,
Си псэр схокIри, уи псэр къысхохьэж. 19.02.2021 * * * Псалъэр куэдыщэт. куэдыщэт.
Сигу къиуIэн хуэдизт. Сэ сыгъэпщкIуат, сымыщIэт,
Пхуэдэхэр уафэм изт.
Псалъэр куэдыщэт. куэдыщэт,
Псалъэхэм я кур нэщIт.
Си гур упщIыIут, сыпIыщIэрт,
Щымыр нэгъуэщIт. нэгъуэщIт.
Уэ угъунэгъут. ужыжьэт,
Сэ си лъэбакъуэм хэщIт.
Си гур губжьыжт иныжьу,
Си гум умыхъут и фIэщ. Си гур си Iэгу изгъапщкIуэрт,
(Ари гъэпщкIупIэ хъунт?!)
Си цIэрти, телът уи напщIэм,
Хъуапсэурэ къехуэхын. 123 124
Усыгъэ
Псалъэр куэдыщэт. куэдыщэт,
Сигу къиуIэн хуэдизт.
Псалъэм къарыкI сымыщIэу,
Си гур уи деж щыузт.
22.02.2021 * * * Гъатхэ жэщыр щоуназэ пэшым,
Шэху уэздыгъэм зы гухэлъ егъэс. Дуней курыкупсэр зэрынэщIыр
Iупэ дыхьэрэнхэм къаIущэщ.
Уи цIэ щэхур щокIэзызыр си гум,
Уи цIэ щэхур си гум имыхуэж.
Шэху уэздыгъэм къигъэнэху уи нэкIум
И лэдэххэм гъащIэ ирокIуэж. Сахуэ сохъури, сощэщэж уи Iэгум,
Уафэ гъунэм къыщIоувэ плъыжь.
Гъатхэр жэщым йоIубыж тIэкIу-тIэкIуу,
Сахуэр акъужь щIыIэм щIегъэпщыж. 8.03.2021 * * * Си усэр уи гухэлъкIэ согъэсыж,
Ныкъуэтхрэ ныкъуэжыIэу къэзгъэнауэ.
Сатыр мылъхуэсхэм си гур щоузыж,
Жэщ щIыху-фIыцIафэм нэхъри иуIауэ.
Абы уи нитIыр мафIэу къыщIэнащ.
Зы псалъи, псалъэ закъуи щымыIэжу
Есыжыр усэр, сигу къызэфIэнам
Нэхъыбэ е нэхъ мащIэ имыхуэжу. ИтIани сахуэм уи нэхэр къыхощ,
ИтIани сахуэм уи цIэр щIегъэпщыжыр.
Сэ усэу стхым къыхэнэ уэ уи пэж
ИгъащIэкIи, си ужьым и ужьыжкIи. 30.03.2021 Усыгъэ * * * ГукъэкIыжым уи макъ хэщэщыжым
Жылэ епхъри, псалъэхэр къокIыкI.
Жьыбгъэр йолъ, си уIэгъэхэм ибжьэу,
Сэ уи пащхьэм абы сыщеукI.
Гур мэкIийри иныжьу. иужьу,
МафIэ дэпыр абы полъэлъыж.
Уи цIэр щIыIэу си гум щихужыр
Сэ иужьу бэуэгъуэ схуохъуж. 30.04.2021 * * * Жьы пщтырым иуIа мы си гур ЗэрыхулъэкIкIэ уэ пхуэщIыIэщ.
Уэмщ, уэм шынагъуэщ къалэм и кур,
Хуэмыгъэвыжу псалъэу жыпIэр.
Сэ уэгъум нэпсу сыхэткIуэнут –
Зы нэпскъудами уэзгъэкIужкъым.
Е ди уэрамхэм срикIуэнут – Зы уэрам закъуи лъэм къихьыжкъым.
Мы дуней уэмым сигу щымыIэ,
Си напIэ сIэту сымыплъэф.
Къытегъэзэжи си цIэр жыIэ,
Уигу хэдэхэплъэр къиуIэху.
Уэмщ, уэм шынагъуэщ сызыхыхьэр,
СыщымыIэжу сыздэщыIэм.
Зэм-зэмкIэ къопщэ, зыгуэр лъыхъуэу,
Жьы пщтыр, къигъачэу си гу щIыIэр. 23.07.2021 125 Публицистикэ Идар Темрыкъуэ ипхъу Гуащэнэ Мцхетэ зэрыщыIар
… Гуащэнэ, Къэбэрдейм и пщы уэлий Идар Темрыкъуэ и пхъур, илъэсипщI хъууэ арат Куржым и щыхьэру щыта Мцхетэ и щIэныгъэм хигъэхъуэну щагъэкIуам. Къэбэрдеймрэ Куржымрэ пасэ зэман лъандэрэ зэпыщIауэ къызэдэгъуэгурыкIуэрт: экономикэ, щэнхабзэ Iуэхухэр зэдащIэрт, бийм пэщIэувэн хуей хъуами, зэгъусэт.
Адыгэхэр щIыпIэм и теплъэ къудейкIэ къыпхудэхьэхынукъым – езыхэм я щIыуэпсыр псысэ пэлъытэщ. АрщхьэкIэ Куржым, Мцхетэ къалэм я дахагъэм Гуащэнэ занщIэу ятхьэкъуащ. Бысымхэм я цIыхуфIагъымрэ гуапагъэмрэ хъыджэбз цIыкIум зыхищIащ икIи и лъахэм зэрыпэIэщIэр абы нэхъ къыщигъэпсынщIащ. Мыбдеж илъэс къэс уэркъ щауэ зэпеуэхэр (бжы яIыгъыу шууейхэр зэзауэрти, уанэгум къинэр текIуэу арат) щрагъэкIуэкIырт, Кавказым, Къэжэрым, Тыркум, Мысырым ис лъэпкъхэм я лIыкIуэхэр абы къыщызэхуэсырт. Апхуэдэ зы Iуэхум ирихьэлIат Гуащэни.
Адыгэ шууей 12-р пэщIэтын хуейт апхуэдиз дыдэ хъу я хьэрхуэрэгъухэм. Къэжэрхэмрэ абыхэмрэ зыкъомрэ зэныкъуэкъуа нэужь, шэрджэсхэм бжьыпэр яубыдащ. Шэрджэс шууеитIымрэ къэжэрхэм ящыщ зыбжанэмрэ а зэныкъуэкъум фэбжь щагъуэтат. Ауэ, нэхъыщхьэрати, зэпеуэм и иужьрей Iыхьэм шууей ахъырзэману, нэхъ лъэщ дыдэу къыщалъытат убыхыпщ Дэгумыкъуэ Къаплъэн. Гуащэнэ дежкIэ ар асыхьэту лIыхъужь нэс хъуащ, иужькIи куэдрэ а Iуэхугъуэр пщащэм и нэгу къыщIэувэжащ. Сомтаврэ бзылъхугъэ къулъшырыфым щыпсэу Кетеванрэ Дареджанрэ Гуащэнэ ирагъэджащ, бзэхэм хагъэгъуэзащ: зым латиныбзэр къригъащIэрт, адрейм – куржыбзэр. ЩIэныгъэм хуэпабгъэ пщащэ цIыкIум нэхъуеиншэу и къэухьым хигъахъуэрт. Куржыбзэр псынщIэу къэзыпхъуэта Гуащэнэ и щэныфIагъэр псоми ягъэщIагъуэрт, уеблэмэ Картли пащтыхьыгъуэм фIыуэ къыщалъагъуну ар хунэсат, и адэ
шыпхъу, куржыпщым и щхьэгъусэ Русудан тхьэIухудым и гъэфIэну зэрыщытым и гугъу умыщIыххэми.
ИлъэсиплIыр щIэх дыдэу блэлъэтащ. Гуащэнэ Картли пащтыхьыгъуэм зэрыщыIа пIалъэм куэд зригъэщIат. Хъыджэбз цIыкIум щыгъупщэртэкъым и анэшхуэ ХьэIишэт къытригъэзэжурэ къыжриIэр: «Бзэр лъэпкъым и псэщ. НэгъуэщI лъэпкъым хэс цIыхум абы и бзэри ищIэн хуейщ, и хабзэхэми пщIэ хуищIыпхъэщ. ЦIыхум ищIэ бзэхэр нэхъыбэху, и псэри нэхъ къулейщ». 126 Публицистикэ Махуэшхуэпежьэ
Идар Темрыкъуэ егугъуу зыхуигъэхьэзырырт ипхъу нэхъыщIэ, илъэс 14 хъуа Гуащэнэ, къызэрыкIуэжым и щIыхькIэ зэхишэну джэгушхуэм. Мцхетэ зэрыщыIа илъэсхэм Гуащэнэ хъыджэбз лъагэ зэкIуж къищIыкIат, и набдзэ къурашэм зэми щIыхуфэу, зэми фIыцIафэу нэ дахитI къыщIэплъырт. И щхьэц ухуэна IувитIыр и бгым фIэкIырт, нэ фыгъуэ зытрамыгъаплъэм хуэдэт.
Зи гъунапкъэр нэгъуэщI лъэпкъ куэдым я щIыналъэм еуалIэ Къэбэрдейм и пщы уэлийти, Темрыкъуэ къыгурыIуэрт зэпэщIэуэм, зэгурымыIуэм хэкур фIым зэрыхуамышэнур. Ар хъарзынэу ядэгъуэгурыкIуэрт Кавказым ис лъэпкъхэм, ауэ пщыр лъыхъуэрт нэхъ къаруушхуэ зыбгъэдэлъ къэрал гъунэгъу зэрызыхуищIынум. Апхуэдэ зэпыщIэныгъэхэр а зэманым зэхуаIэ хъурт зэгъусэу зекIуэ гъуэгу зэдытехьэкIэрэ, е щIалэ цIыкIу къану ираткIэрэ, е я зэхуэпэжыныгъэм и щыхьэту япхъу ирагъашэкIэрэ. Темрыкъуэ щIэхъуэпсырт Кавказым зы къэралыгъуэшхуэ къыщызэригъэпэщыну. Къилъытэрт адыгэр зэкъуэмыувэмэ, лъэпкъыр зэбгрылъэлъыну.
Пщым и къуитхум нэмыщI, пхъуищи иIэт: Алътыншаш, Мэлхъурыб, Гуащэнэ сымэ. Нэхъыжьыр абы щхьэгъусэ хуищIащ астрэхъаныпщ Бекбулат, курытыр – нэгъуей хъан Исмэхьил и къуэ Тинахъмэт. Астрэхъан хъаныгъуэр Урысейм къыгухьа нэужь, Иван I Бекбулатрэ Алътыншашрэ Къасым хъаныгъуэр яритащ.
1560 гъэм пащтыхь гуащэ Анастасие, Грозный Иван и щхьэгъусэр, дунейм йохыж. Мыгувэу, тхьэмахуитI нэхъ дэмыкIауэ, пащтыхьым мурад ищIащ етIуанэу къишэжыну. Лъыхъухэр зэбграгъэкIащ: Польшэм, Швецием, Кавказ КъухьэпIэм. УрысыщIым къещэ Европэм игъэхьэзыртэкъым пащтыхьым благъэ зыкъыхуищIыну. Адыгэпщ Сибокъуи арэзы хъуакъым и пхъур Грозный Иван иритыну. Пщы Сибокъу къилъытэрт урыс пащтыхьыр КъухьэпIэ Кавказым зыкIи къыхэбгъэIэбэ мыхъуну. Кавказым щынэхъ лъэпкъ ин дыдэу икIи лъэщу щыт адыгэхэм я щхьэхуитыныгъэр яфIэкIуэдынымкIэ ар япэ лъэбакъуэу ибжырт, абыхэм къищынэмыщIауи, ар зэран яхуэхъуфынут дагъыстэнхэми, шэшэнхэми, осетинхэми.
Темрыкъуэ нэгъуэщI еплъыкIэ иIэт. Куэд дыдэ зэлъытауэ щытыну а Iуэхум теухуауэ зэпсэлъа иужь, Шэрджэсымрэ Урысей къэралыгъуэмрэ Кърым хъаным пэщIэтынымкIэ зэуIуу лэжьыгъэ ирагъэкIуэкIащ.
Куэд дэмыкIыу 1561 гъэм Грозный Иван иратащ Идар Темрыкъуэ ипхъу Гуащэнэ. 127 128
Публицистикэ Хъыбарыр псынщIэу зэбгролъэт
Гуащэнэ Мцхетэ къызэрикIыжым и щIыхькIэ Темрыкъуэ зэхыхьэшхуэ къызэригъэпэщащ. Шэрджэсым и щIыналъэ псоми джакIуэ ягъэкIуащ адыгэ джэгушхуэм хэтыну къызэхуэсыну.
Къэбэрдеипщым ипхъу нэхъыщIэ цIыкIум и дахагъэмрэ Iущагъымрэ теухуа хъыбархэр псынщIэу Хэкум щызэбгрыкIащ. Пщы лъэпкъым къыхэкIа щIалэ пажэхэм пIащIэу зыхуагъэхьэзырырт
джэгушхуэм я зэфIэкI къызэрыщагъэлъэгъуэнум. А джэгушхуэм ахэр щыщIэбэнынут текIуэхэм яхуигъэфэщэну Идар Темрыкъуэ игъэува саугъэтхэм: щIакIуэ хужьым, афэ джанэм, сэшхуэм. Джэгум и Iыхьэ нэхъыщхьэхэм ящыщт адыгэ къафэхэри. Абдеж щIалэми хъыджэбзми къыщагъэлъагъуэрт я дахагъэри, зэпIэзэрытагъэри, уардагъэри. … Къулей дыдэу хуэпа, зи унэIутхэри зыщIыгъу цIыхуитI Гуащэнэ и цIэкIэ екIуэкI джэгушхуэм гъунэгъу къыхуэхъуащ. Абыхэм я гъусэт адыгэ шууейхэр. Ахэр Иван I Кавказым къигъэкIуа и лIыкIуэхэу Вокшерин Фёдоррэ Мякинин Семёнрэт. Абыхэм япежьащ пщы Темрыкъуэрэ и
къуэхэу Мамсырыкъуэ, Думэныкъуэ, Белгъэрыкъуэ сымэрэ. Апхуэдэуи ящIыгъут ипхъу нэхъыжь Алътыншаш и къуэ Сэин-Болэт. къыщришэм, Вокшериным Мякининым ХьэщIэхэм ягъэщIагъуэрт джэгум щызэхэт хъыджэбзхэр зым нэхърэ адрейр зэрынэхъ дахэжыр. Ауэ, хьэтиякIуэм Темрыкъуэ
ипхъу нэхъыщIэмрэ убыхыпщ Дэгумыкъуэ Къаплъэнрэ утыкум
къэфэну зыхуигъазэри, щэхуу жриIащ: «Мис ди пащтыхьым къэшэн хуэхъунур. ПсалъэкIэ къыпхуэIуэтэнукъым и дахагъэр. ЕпIэщIэкIын хуейщ, апхуэдэ хъыджэбз тхьэIухуд куэдрэ дагъэсыркъым. Пщы Сибокъу дызэрыгурымыIуэфам Грознэр къигъэгубжьынкIэ хъунущ. Мыбдежи щыуагъэ щытIэщIэкIмэ, къыдищIэнур уи нэгу къыщIэбгъэхьэну шынагъуэщ».
ХьэщIэхэм я мурадыр а пщыхьэщхьэ дыдэм бысымым хуаIуэтащ. Пщы Темрыкъуэ махуэ зыбжанэкIэ гупсысэн хуейт. Абы Идархэ я нэхъыжьхэр зэхуишэсыну и мурадт, жаIэм едэIуэну.
Темрыкъуэ и анэ илъэс блыщIым щхьэдэхам илъагъурт и ныбжьым емылъытауэ Гуащэнэ Iущыцэми, иджыри зы илъэсищ хуэдэ нэхъ мыхъуми унэм дэсыжын зэрыхуейр. Пащтыхьым щхьэгъусэ зэрыхуащIынум и хъыбарым сыт хуэдэу и гур имыкъузми, абы пщэрылъ къыщащIат и къуэрылъху гъэфIэн цIыкIум еущиену, Iуэхур зытетыр гуригъэIуэну. ХьэIишэт фIыуэ къыгурыIуэрт Темрыкъуэ а Iуэхум арэзы щIытехъуар адыгэ лъэпкъым и Iуэхур иригъэфIэкIуэну зэрыарар. ИтIани, урысыпщым и пхъашагъэр зэхихати, хуейтэкъым Гуащэнэ абы иритыну. АрщхьэкIэ къэбэрдеипщ Темрыкъуэ нэхъыфI дыдэу илъагъуу дунейм щиIэ и пхъур щхьэузыхь хуищIыфынут Шэрджэс пщыгъуэр зы унафэм щIэту зэрыгъэубыда хъуным. Абы щхьэкIэ ар щIэгъэкъуэн хуэныкъуэт. Публицистикэ И адэм и мурадыр ХьэIишэт хуиIуэтащ Гуащэнэ. Хъыджэбзыр занщIэу чэсейм хуэдэу хужь хъури, и лъэр щIэхуащ. «АтIэ, си адэм и унафэм уэри арэзы утехъуэу ара?! Нанэ гуащэ, сыт фэ къызэфщIэр? Сыхуейкъым сэ урыс пащтыхьым щхьэгъусэ сыхуэхъуну. Сыхуейкъым сэ зыми сыдэкIуэну. ИлъэсиплIкIэ сымылъэгъуа си Iыхьлыхэм гу ящысхуэжыну, ди лъапсэжь сисыжыну сыхуейщ», – къиIущэщащ абы.
Анэшхуэм сыт хуэдэу къемыхьэлъэкIми, унафэр ящIагъэххэти, жиIащ: «Уэ пщым урипхъущ, Гуащэнэ. Лъэпкъ Iуэхур уи щхьэ Iуэхум япэ ибгъэщыфын хуейщ. ФIыуэ егупсыс, сыщогугъ уи адэр умыгъэщIэхъуну».
Махуищ дэкIри, Идархэ я жэуапыр иратащ пащтыхь лIыкIуэхэм. Ауэ зы илъэскIэ хъыджэбзыр дагъэсыжыну ягурыIуащ, урысыбзэр зригъэщIэн, пащтыхь унэм и хабзэхэм зыщигъэгъуэзэн папщIэ. Апхуэдэуи Гуащэнэ щашэкIэ шууей минрэ щитхурэ дэкIуэтэну жаIащ, и дэлъху нэхъыжьхэр зи пашэ къэбэрдей, астрэхъан, нэгъуей, къэзакъ зауэлIхэр хэту.
Пащтыхьым япэу зэрыIущIар
1561 гъэм и июль махуэ дыгъэпсым, Гуащэнэ Москва къызэрыкIуэрэ махуитI дэкIауэ, пащтыхь Иван и цIыхухэр и гъусэу щакIуэ дэкIащ. Ар зэпымыууэ егупсысырт и лIыкIуэхэм Кавказым къыхураха хъыбарыфIым – къыхуэгъэсыртэкъым адыгэпщым ипхъу тхьэIухуду жыхуаIам щыхуэзэну пIалъэр. Ауэ абы иджыри махуитI иIэт. Пащтыхьым набдзэгубдзаплъэу къызэхиплъыхьащ къыдэщэкIуэну къеблэгъахэр. И нэр техуащ шы хужь дахэм тес щIалэщIэм. Нэпкъпэпкъ псыгъуэ екIу зиIэ щIалэм уардэу зыщиIыгът уанэгум. Ар зи гъусэу къыщIэкIар къэбэрдеипщ Темрыкъуэ и къуэхэм ящыщ зы СулътIант (Урысейм къулыкъу щищIэну ягъакIуэу, Черкасскэ Михаил цIэр зыфIащауэ щытаращ). Пащтыхьым телъыджэ щыхъуащ шагъдий адыгэш цIэрыIуэм тес Черкасскэмрэ шы хужьыпсым пагэу тес щIалэмрэ я теплъэр. Зэми пащтыхьыр фыгъуэ мащIэ хэлъу хуеплъэкIырт бгъащхъуэ хужь зыIыгъ а щIалэщIэм.
ЩэкIуэныр яублащ. Пащтыхьым унафэ итри, бэрэбанэмрэ накъырэмрэ зэдагъэжьууащ, Iэуэлъауэшхуэ къаIэтащ хьэхэмрэ шыхэмрэ. Iуэхум хуэмыхьэзыру къыщIэкIа шы хужьыр щтэри, щIалэщIэр ирихьэжьащ. Пащтыхьыр абы занщIэу кIэлъыпхъэращ. Грознэм зэхихащ губгъуэ щхъуантIэм илъэда шым тес щIалэр уэгум ириутIыпщхьа и къуршыбгъэм «Самгъур!» жиIэу зэреджар. Пащтыхьыр къэуIэбжьащ, мывэм хуэдэу уафэм асыхьэту зыкъезыдзыхыу щабэу шууейм и щхьэщыгум къыщхьэщыувэжа бзур къыщилъагъум. Зы банэ макъи къамыгъэIуу шум бгъурыту жэрт щIалэщIэм и хьэ гъэсаитIри. ЩакIуэхьэхэмрэ къуршыбгъэмрэ шыр нэхъ Iейуэ ягъэщтэну пащты- 129 Публицистикэ хьым къыщыхъуами, илъагъурт абы хуэм зэрызищIыр. Нэхъ ипэкIэ Черкасскэ Михаил жиIэу Иван зэхихат шэрджэсхэм я щакIуэхьэхэр зэрагъасэ щIыкIэр, ауэ иджы абы а псор и нэкIэ илъагъурт. Мэз лъапэм ахэр къыщыувыIэри, щIалэщIэр шым къепсыхащ. Къыщеувэхым, абы и пыIэр щхьэщылъэтри, дыщафэ-гъуафэ хъужауэ щхьэц ухуэнаитIыр къыщIэхуащ. Хъыджэбз цIыкIуу къыщIэкIа шууейм щабэу Iэ дилъэрт и шым. СулътIан къызэрысу пыIэр къипхъуэтэжри, хъыджэбзым иритыжащ, адрейми ар псынщIэу зыщхьэритIэгъэжащ. Пащтыхьыр къэгубжьати, абы пыIэр щхьэриудыжыну Iэбащ, арщхьэкIэ: «УкъызэIусыну ухэмытыт!» – жиIэри, хъыджэбзыр и сэшхуэм епхъуащ. – Пащтыхь нысащIэр уэра?! ЗанщIэу укъэсцIыхуакъым. Си нэгу укъызэрыщIэзгъэхьам нэхърэ унэхъ дахэжщ, Темрыкъуэ ипхъу!
УтхьэIухудщ, ауэ ущхьэзыфIэфIщ. ПщIэрэ уэ пащтыхьыр къэзыгъапцIэм иращIэр? ЯукI… Пащтыхь щакIуэм хъыджэбз хэтыну хуиткъым.
– Сэ лIэныгъэм сыщышынэркъым. Ари нэхъыфIщ, щхьэхуимыту – Лъыхъур пщIэ зыхуэтщI уи адэм деж ныщIэдгъэкIуар пщIэуэ упсэу нэхърэ…
пIэрэ уэ?
– Дауэ сымыщIэнрэт?! Ди шэрджэс сэшхуэхэм ущIохъуэпс, пащ- 130
тыхь. Абыхэм къапэхъун дуней псом щыбгъуэтынукъым.
– Хьэуэ, Марие, урыс сэшхуэхэри мынэхъ Iейуэ жанщ. Сэ сызытхьэкъуар уи дахагъэм и закъуэкъым. Си лIыкIуэхэм къызжаIащ уэ икIи узэрыщэныфIэр, узэрыгъэсар, узэрыгубзыгъэр. Урысейр ещанэ Урым хъун хуейуэ собж сэ икIи ар зэзгъэхъулIэнущ. Щхьэгъусэ пэж сыхуейщ, си гупсысэхэмрэ мурадхэмрэ сыт щыгъуи къыздиIыгъыфыну. – Сэ сы-Мариекъым, атIэ сы-Гуащэнэщ! Сакъ, пащтыхь, уи гурылъхэр умыцIыхум жыбоIэ. Апхуэдиз пагагъэ хэлъу хъыджэбзым жэуап щитым: «Гуащэнэу ущытащ, иджы урыс пащтыхь гуащэ Марие ухъунущ. Уэ, дахэ, Гуащэ ухъун хуейуэ дунейм укъытехьащ. Ар сэращ бжезыIэр, Урысей псом и пащтыхь Грозный Иванщ», – къыжриIэжащ.
ЩакIуэ нэужьым
Пащтыхьым щакIуэ зэрыщыIар и нэгу щIэрыщIэурэ къыщIэувэжырт, псом хуэмыдэу къэбэрдеипщ Идар Темрыкъуэ и пхъум зэрыIущIар. Езы Гуащэнэ пIащIэртэкъым Грознэм щхьэгъусэ хуэхъуну. Зэрыхуэмейр гуригъэIуэну щIэхъуэпсырти, хъыджэбзаплъэ пащтыхьым деж щашэну махуэм дыщэ IуданэкIэ хэдыкIа бостей шакъафэр щитIэгъэным и пIэкIэ къащхъуафэ зыхэлъыр къыхихат. Къапщтэмэ, ар абыи зыкIи нэхъ фагъуэ щIэхъукIыртэкъым. Гуащэнэ гукъыдэж мы Iуэхум зэрыхуимыIэм Алътыншаш гу щылъитэм, гузавэри, и шыпхъу цIыкIум еущиящ: «Си нэхунэ, уэ езыр уIущыцэщ. Дауи, тыншкъым уи Iуэхур, ауэ псом япэу узэгупсысын хуейр уи лъэпкъым узэрыхуэщхьэ-
9 Заказ №1139 Публицистикэ пэнырщ. Уарэзыуэ псалъэ птащи, абы уепцIыж хъунукъым. Кавказым пщIэ щызиIэ пщым урипхъущ, абы ухуэфэщэн хуейщ. Дуней псом и унафэщI нэхъ лъэщ дыдэхэм ящыщ зым и щхьэгъусэ ухъунущ. Ар цIыху Iущщ. Куэдым ухуигъэсэфынущ. Зыщумыгъэгъупщэ пащтыхьым къыхуэна сабий зеиншитIым гулъытэ яхуэпщIын, уахуэсакъын зэрыхуейри». Гуащэнэ нэщхъейт, ауэ апхуэдэу зихъунщIэжыртэкъым, зэрыпIейтеяр щхьэщыкIат.
1561 гъэм июлым и 20-м Гуащэнэ чыристан диныр Успен къулъшырыфым къыщрагъэщтащ, Марие-Магдаленэ и щIыхькIэ а цIэр иратащ. КъыкIэлъыкIуэ махуэм Москва дэт члисэхэм я тхьэгъуш мини 5-м я зэщIэжьыуэ макъымкIэ щыхьэрым щыпсэухэм хъыбар ирагъэщIащ урыс пащтыхь Иван I Черкасскэ Мариерэ зэрызэрышэмкIэ. Черкасскэ унэцIэр абы иратащ, къыздикIа щIыналъэм и фIэщыгъэмкIэ.
Марие и губзыгъагъэмрэ и дахагъэмрэ и напщIэ телъти, куэдым ар къащыхъурт егъэлеяуэ пагэу. Ауэ пащтыхь гуащэр псэ мыгъуэт, нэхъ мыхьэнэншэри и гум щIыхьэу. Пэжщ, и гу пцIанагъэр абы зригъэлъагъуфыр нэхъ и гъунэгъу дыдэхэрат: и шыпхъу нэхъыжьым, и щхьэгъусэм. Урыс пащтыхьым насыпыфIэу зилъытэжырт, псэкIэ пэгъунэгъу щхьэгъусэ игъуэтати. Марие и гуапагъэм къищынэмыщIа, пащтыхьым илъагъурт езым иригъэкIуэкI лэжьыгъэм, къэрал Iуэхухэм ехьэлIауэ адыгэ бзылъхугъэр чэнджэщэгъу къызэрыхуэхъуфынур, ар и гуапэ мыхъууи къанэртэкъым. Уеблэмэ, пащтыхьым Марие хуригъэщIат къэрал дамыгъэр тету дыщэ Iэлъын-мыхъур. АбыкIэ Гуащэнэ хуитыныгъэ иритат нэгъуэщI къэралхэм епхауэ Iуэху гуэрхэр зэхигъэкIыну. Iэлъыным тетхат «Пащтыхь гуащэ Марие и мыхъур» жиIэу. Абы жыджэру Iуэху ядищIэрт Тыркум, Къэжэрым, Кърымым я пашэхэм я щхьэгъусэхэм, дэтхэнэри и губзыгъагъэкIэ къыдихьэхырт икIи
яхуитххэмрэ къыхуатхыжхэмрэ я фIыгъэкIэ дуней псом къыщыхъухэм ахэр нэхъ щыгъуазэ хъурт, абыкIэ дэIэпыкъуэгъушхуэ хуэхъурт и щхьэгъусэм. Гуащэнэ щыгъупщэртэкъым и анэшхуэ ХьэIишэт зэпымыууэ
къытригъэзэжурэ къыжриIэу щыта псалъэ Iущхэр: «Дунейр зейр псом нэхърэ нэхъыбэ зыщIэрщ. Акъылыр къызыхэкIыр щIэныгъэращ. Пашэр Iущмэ, унафэр еIыгъыф».
Грозный Иван щытхъурт пащтыхь гуащэм. Темрыкъуэ ипхъу Гуащэнэ куржы, латин, урыс, шэрджэс, тэтэр бзэхэр ищIэрт. Пащтыхьыр къэрал Iуэхухэм гуащэм зэрыхутепсэлъыхьыр къулыкъущIэхэм ящIамэ, гузэсэнт. Къапщтэмэ, пащтыхьыр Марие и Iуэху еплъыкIэм нэхъыбэрэ щIэдэIухункIэ, тепщэ гупым ящыщхэм гуащэм хуаIэ
лъагъумыхъуныгъэр нэхъ ин хъууэ арат. Абы зыри гъэщIэгъуэн хэлътэкъым, сыт жыпIэжын, Иван и япэ щхьэгъусэ Анастасии апхуэдэу ахэр щыхущытакIэ?! – Си щIыбагъкIэ пцIы къыптралъхьэ. Ауэ а езы епцIыжакIуэхэр хэт арэзы зыхуэщIынур?! Си япэ щхьэгъусэми, я диным зэритми емылъытауэ, темылъ тралъхьэу щытащ. БзаджащIэхэм жаIэр си фIэщ 131 Публицистикэ 132
Гуащэнэ и гупсысэхэр
сщIыри, Анастасие и нэкIэ илъагъуу и дэлъхур езгъэукIауэ щытащ. И нэкIэ илъагъуу мыщэм ар зэпкъритхъащ, – гущIыхьэ щыхъужауэ игу къигъэкIыжырт пащтыхьым. Иван гукIи псэкIи фIыуэ илъэгъуат адыгэ пщащэр. Къыщишэм егупсысатэкъым апхуэдэ дыдэу ар абы дихьэхыну. Мурад пыухыкIахэр иIауэ арами, иджы Марие и дзыхь къилэжьыну, езыри фIыуэ къилъагъуну хуейт. Гуащэнэ пащтыхь унэм тыншыпIэ щигъуэтыртэкъым. ИщIэрт и зы лъэбакъуэми псалъэми къызэрыкIэлъыплъыр. Хуэзэшырт Къэбэрдейм и къуршхэм, хьэуа къабзэм, Iуащхьэмахуэ. Ауэ пащтыхьым зэман иIэтэкъым а псом ар къыхишыну. Иван щIэхъуэпсырт къэрал лъэщ иухуэну, гъуазджэ, къалэухуэ, архитектурэ я лъэныкъуэкIэ къаруушхуэ бгъэдэлъыну. Ар дуней псом пащтыхь цIэрыIуэ щыхъуну
хуейт, Селим Езанэм, тырку сулътIаным, ейм ещхьу, езым и къэралыгъуэри лъэщу. – ДыкIуэнт, Марие, уи Iыхьлыхэм я лъахэм, бгыхэм, тенджызым. Сэ унафэ сщIащ абы быдапIэ щаухуэну. А щIыр дяпэкIэ дыдеинущ. Къыщызгъуэтыну пIэрэ абы пэжу къызбгъэдэтын цIыхухэр, сэрэ Урысеймрэ хуэлэжьэну? – и гупсысэхэр хуиIуатэрт и щхьэгъусэм…
Гуащэнэ и Хэкум щыхуэзэшым дыщэидэ ищIырт. И пэш блынхэм фIэлъ алэрыбгъухэр абы дыжьын IуданэкIэ хидыкIат. Абыхэм язым теплъагъуэрт Iуащхьэмахуэ и теплъэр. Псоми ягъэщIагъуэрт пащтыхь гуащэм и IэдакъэщIэкIхэр. Ар гуапэу, щабэу ябгъэдэтт и щхьэгъусэм и бынитIми, яхуэсакъыпэрт, езыри сабий иIэну пэплъэрт. Бзылъхугъэр куэдрэ егупсысырт апхуэдиз зэхэгъэжрэ зэпэщIэуэрэ здэщыIэ къэралым зыри зимылажьэ цIыху куэд зэрыщыкIуэдым, уеблэмэ, пащтыхь быну зэрыщытми емыплъу, щхъухькIэ сабииплI зэрагъэлIам, езы пащтыхь гуащэ Анастасии апхуэдэ кIэух зэриIам. Сыт атIэ къыпэплъэр хамэ лъэпкъ къыхэкIа Марие?
Тхьэгурымагъуэу къалъытэу щыта Блаженный Василий дунейм щехыжым иужьрей дыдэу къэхъуну жиIауэ щытам пащтыхьыр зэрытегузэвыхьым щыгъуазэт Марие. Иванрэ Анастасиерэ я къуэхэр (Иванрэ Фёдоррэ) я гъусэу абы и деж щыщIыхьам, и псэм еджэу здэщылъым Фёдор къеплъри жиIат: «Укъэзылъхуахэм я щIэиныр зылъысынур уэращ. Уэращ къыкIэлъыкIуэ пащтыхьыр».
Абы жиIар къэхъуащ, ауэ Гуащэнэ ар къищIэну къыхуиухатэкъым. Марие дунейм ехыжа нэужь, пащтыхьыр къызэрыгубжь хабзэм хуэдэу ирихьэлIэри, и къуэ нэхъыжьыр IэщIэукIауэ щытащ…
Мариерэ Иванрэ я къуэ Василий дунейм къыщытехьар 1563 гъэращ. Ауэ ар къэхъуакъым, мазитI фIэкIа имыныбжьу, ар щхъухькIэ ягъэлIащ. ИпэкIэ зи къуиплI щIэзылъхьэжа пащтыхьми Марии гуауэшхуэ къатепсыхат. Публицистикэ … Пащтыхь гуащэм фIэфIт и закъуэу Кремлым и жыг хадэм къыщикIухьыну, и гупсысэхэм дуней щIэращIэр щIигъэдэIуу. Ауэ пащтыхьым ар Марие къыхуидэртэкъым, нэхъ и гъунэгъу цIыхубзхэр къыбгъурытын хуейт. Иджыпстуи арат, бзылъхугъэхэр и ужьым иту къакIуэрт, и псэхугъуэр къызэпаудыным мащIэу тешыныхьу. Марие и гупсысэхэм гур якъузырт. Илъэсий дэкIащ шэрджэс пщащэмрэ урыс пащтыхьымрэ псэгъу зэрызэхуэхъурэ. Илъэсий хъуауэ урыс пащтыхь гуащэщ ар! Ауэ мащIэ хьэзаби ишэчын хуей хъуа абы, сыт хуэдиз бзаджагъэрэ гъэпцIагъэрэ и нэгу щIэкIа?! ЦIыхухэр зыхэхуэ насыпыншагъэр ядимыгъэпсынщIэфынумэ, сыт хуэдэ мыхьэнэ иIэр ар зэрыгуащэм?! Куэд и щхьэм щыкIэрахъуэрт Гуащэнэ. Дунейр къытоункIыфIэ
Пащтыхьым гупсысэ куухэр къытегуплIэрт. И щхьэгъусэ тхьэIухудыр и псэм еджэу телът. Илъэс 25-рэ хъуа къудейт. ЕтIуанэ щхьэгъусэр IэщIэкIт Иван I. Марии ихъумэфакъым абы, пасэ дыдэу и вагъуэр ужьыхащ. Анастасиерэ абырэ зэщхьтэкъым. Марие цIыхубз пагэт, Iущт, щэныфIэт, уечэнджэщыну нэхъыфI уигъэлъыхъуэнт. Ахэрат пащтыхьым Марие нэхъ лейуэ пщIэ щIыхуищIыр. Бзылъхугъэм и гур якIэрыпщIат Иван и бынхэми, анэ пэлъытэ яхуэхъуат: Иван илъэс 15 хъуащ, Фёдор – 11. Тыншу щытакъым Марие и гъащIэр. Урыс пащтыхь гуащэм и тажыр «банэу» къыхущIэкIат.
Пащтыхьыр пIэм хэлъ Марие бгъэдыхьащ, лъэгуажьэмыщхьэу хуетIысэхри, уэсят иIэмэ еупщIащ. «Лъы умыгъажэ», – къиIущэщащ Гуащэнэ.
КъыщIыхьащ Марие и дэлъху Михаил. ЩIалэ лъагэ зэкIужым зэрыIуплъэу, Марие и нэгу къыщIэувэжащ Къэбэрдейм я пщышхуэу и адэ Идар Темрыкъуэ. «Си адэм, си анэм, псоми схуажеIэж зэи ахэр зэрысщымыгъупщар», – къарууэ иIэр зэхилъхьэжри, къыдришеящ пащтыхь гуащэм.
Зыгъэхьэзырар Луизэщ.
«Мария: Черкешенка – царица русская» тхылъым къыхихащ 133 Публицистикэ Вэрокъуэ Затий: Уи щхьэр лъагэу пIэту «Сыадыгэщ!» щыжыпIэ мэхъу
Европэм щыIэ Адыгэ Хасэхэм я федерацэм лэжьэн зэрыщIидзэрэ илъэс 15-м нэблэгъащ. А пIалъэм къриубыдэу лэжьыгъэфI куэд щызэфIагъэкIащ абы лъэпкъылI щэджащэхэмрэ адыгэгу зыкIуэцIылъ цIыхубэмрэ. Иджыпсту федерацэм и тхьэмадэм и къулыкъур зезыхьэр илъэс 40-м нэблэгъауэ Германием щыпсэу, хьэрычэтыщIэ Вэрокъуэ Затийщ. Хэкум къызэрыкIуэжар къэдгъэсэбэпри, дэ иджыблагъэ абы зыхуэдгъэзащ, нэмыцэхэм яхэс ди лъэпкъэгъухэм нобэ я Iуэху зыIутым, я псэукIэм, гупсысэхэм зыщыдгъэгъуэзэн мурадкIэ. – Затий, нэхъ гъунэгъуу укъэтцIыхун 134
папщIэ сыноупщIынут: уэри Тыркум икIыу Германием Iэпхъуа ди лъэпкъэгъухэм уащыщ? Дэнэ укъыщыхъуар? – Тыркум и Къайсэр къалэм къедза Узун-Яйла щIыналъэм ит Мударей къуажэм сыкъыщалъхуащ сэ. Илъэс 22-рэ сыхъуху сыдэсащ абы, итIанэ лэжьыгъэ IуэхукIэ Германием сыкIуащ. Ди жагъуэ зэрыхъунщи, а Мударейр иджыпсту щыIэжкъым. Дэса нэхъыжьхэр дунейм ехыжащ, щIалэгъуалэр дэIэпхъукIащ. – ПIурылъ адыгэбзэм и къабзагъым тесщIыхьри, Узун-Яйла укъызэрыщалъхуар къэсщIат. Абы щыщхэращ адыгэбзэр фIыуэ зыщIэр. Тыркум щыпсэухэми куэдрэ жаIэу зэхэсхащ: «Узун-Яйла щыщмэ, ар адыгэ нэсщ».
– Пэжщ ар. Сэ къэбэрдей къуажэщ сыкъыщалъхуар. АпхуэдизкIэ адыгэбзэр щагъэшэрыуэрт, адыгэ хабзэр щызэрахьэрти, дыщыцIыкIум хамэ щIыпIэ дису ди пщIыхьэпIи къыхэхуэртэкъым. Абы адыгагъэшхуэ къыщытхалъхьащ. ДэнэкIэ дыщыIэми, дызэрыадыгэр зэи тщыгъупщэркъым, ди лъэпкъ Iуэхур зэрыдгъэкIуэтэным иужь дитщ. Мюнхен сыIэпхъуа нэужь, абы щыIэ Хасэм занщIэу кIуэн щIэздзащ, садэIэпыкъуурэ, садэлажьэурэ, и унафэщIхэм ящыщ зы сыхъуащ. ИлъэсипщI хъуауэ Мюнхен Адыгэ Хасэм сритхьэмадэщ, Европэм щыIэ Адыгэ Хасэхэм я федерацэм и унафэщIуи илъэс зыбжанэ хъуауэ солажьэ. – Сыт Европэ Хасэр нэхъыбэу зи ужь итыр? – Хамэхэм уащыхэсым деж къалэн къудей мыхъуу, узыгъэгузавэу уи гум илъыр а узыхэсхэм уахэмышыпсыхьыжынырщ. Дэри псом япэ идгъэщыр ди адыгэбзэр, хабзэр, адыгагъэр тхъумэжынырщ, абы щIэблэр щIэтпIыкIынырщ. Нэмыцэм щыIэ Хасэхэм Публицистикэ унагъуэкIэрэ къокIуалIэ адыгэхэр. Абы нэхъыжьхэми, бзылъхугъэхэми, щIалэгъуалэми къалэн зырыз щаIэщ. Сабийхэр адыгагъэм нэхъ зэрыдедгъэхьэхыр адыгэ къафэращ. Мюнхен Хасэр илъэс 54-рэ хъуауэ мэлажьэ. Ар нэхъыжь дыдэхэм ящыщщ. Унагъуи 120-рэ хуэдиз къокIуалIэ, къемыкIуалIэу къалэм дэсыр хуэдитIкIэ нэхъыбэщ. Адыгэ нэхъыбэ къыщызэхуэсыр фестиваль, махуэшхуэ гуэрхэр щекIуэкIым дежщ. Унагъуэхэм я сабийхэр илъэситI хуэдизкIэ къокIуэ. Пэжщ, ар куэдкъым, ауэ, итIани, зыщыщымрэ къызыхэкIамрэ ищIэжу къэхъунымкIэ сэбэпщ. ИтIанэ тIэкIу нэхъ балигъ хъуа нэужь, я щхьэ Iуэху зэрахуэн щIадзэри, Хасэм къэсыфыркъым. ЩIалэгъуалэм адыгэбзэр ямыщIэми, адыгагъэ яхэлъщ. Фи фIэщ хъумэ, Европэм адыгэ хабзэр пхэлъу ущызекIуэмэ, абы псоми уакъыхегъэщ. Уакъыхигъэщым и мызакъуэу, пщIэ щыбгъуэтынущ, узыхыхьэхэм щIыхь къыпхуащIынущ. Ар сэ си щхьэкIэ згъэунэхуащ. Европей цIыхухэм нэхърэ нэхъ лейуэ зыри сщIэркъым, си лъэпкъ хабзэм сытету аращи, пщIэ къыскIэлъызэрахьэу щIадзэ, сызыщыщ лъэпкъым къыщIоупщIэ. Мис абы щхьэкIэ сыхуейщ сабийхэр Хасэм къекIуэлIэну,
зэрыадыгэр ящIэжу къэдгъэхъуну. – Хасэм унагъуэкIэ къокIуэ жыпIэри, сигу къэбгъэкIащ мыпхуэдэ зы упщIэ. Лъэпкъыр лъэпкъыу къызэтенэнымкIэ унагъуэм мыхьэнэшхуэ егъэзащIэ. Фи щIалэгъуалэм ягурывгъаIуэрэ, яхуэвгъэуврэ адыгэ къашэн, дэкIуэн зэрыхуейр?
– Мыр Хасэм хуабжьу зыщытепсэлъыхь Iуэхущ. Нэхъыжьхэр куэдрэ иропсалъэ, ауэ жаIэм езыхэр едэIуэжу аращ. Сэ сытым дежи жысIэр зыщ: ди щIалэхэмрэ пщащэхэмрэ зэрышэн щхьэкIэ, цIыкIу щIыкIэ гъэIущын хуейщ – адыгэ унагъуэ хъун папщIэ и лъэпкъэгъу къишэмэ, дэкIуэмэ зэрынэхъыфIыр. Армыхъумэ, апхуэдэ гупсысэм щIумыпIыкIауэ, адыгагъэм къызэщIиубыдэ а Iыхьэр зэи гурумыгъэIуауэ, балигъ хъурэ нэмыцэ пщащэ къишэну мурад ищIа
нэужь, упэувыжкIэ зыри къикIыркъым. Абы зэгурымыIуэныгъэ къишэу аращ. Зэрыадыгэр къыгурыIуэжу къэвгъэхъуи, насыпыр къэса нэужь, фыпэрымыуэ жызоIэ.
– Затий, сэ зэрысщIэмкIэ, адыгэу мин 40 исщ Германием. Сыт хуэдэ къалэм нэхъыбэу щызэхэс, дэнэ Хасэ нэхъ иныр щылажьэр, нэхъыбэ къызэкIуалIэр? – Адыгэ Хасэу Германием 13 итщ, къалэ зырызым дэту. Нэхъ инхэм ящыщщ Мюнхен, Кёльн, Мангейм, Вупперталь, Берлин къалэхэм щыIэхэр. Адыгэ нэхъыбэ зыдэсыр Кёльну къыщIэкIынущ. – Германием щыпсэу ди лъэпкъэгъухэм я нэхъыбэр Тыркум икIауэ аращ. Сыт щхьэусыгъуэ хуэхъуар ахэр нэмыцэхэм яхэтIысхьэным? Иджыри накIуэ щыIэ?
– Илъэс 50-60 ипэ Тыркум ис цIыхухэр Европэм лэжьэну кIуэуэ щытащ. Абыхэм ящыщу аращ Европэм и сыт хуэдэ къэрали Iэпхъуа 135 136
Публицистикэ адыгэхэр. «ДыIэпхъуэнщи, дыщыпсэунщ», – жаIэу кIуауэ аракъым, атIэ щылэжьэну, ахъшэ зэхуахьэсу къагъэзэжыну я мураду кIуащ. АрщхьэкIэ, я Iуэху нэхъ щыдэкIырт, лэжьыгъэ щагъуэтырти, я унагъуэхэри якIэлъыкIуащ е абы унагъуэ щыхъури, къэнэжахэщ. Иджыпсту Германием щыпсэу адыгэхэм я еплIанэ лIакъуэр къащIэуващ. Ахэр нэмыцэм и цIыхущ, я псэукIэм тетщ, ауэ адыгэщ. – Уэ Узун-Яйла укъыщалъхуащ. Балигъ ухъуауэ уздэIэпхъуа щIыпIэр хэку зэрыпхуэмыхъуар гурыIуэгъуэщ, абы ущыпсэу, ущылажьэ къудейуэ аращ. Ауэ си хэкужьыр жыпIэу уигу къыщихьэм деж уздэгупсысэр дэнэ? Тыркум и Мударей къуажэра, хьэмэрэ… – Нэмыцэм сыIэпхъуа нэужь, илъэс 15 хуэдизкIэ сыкъыщалъхуа къуажэр зыми хуэзмыгъадэу сигу илъу сыпсэуащ. Сыт къысIэрыхьэми, схьырт а къуажэм. Къуэшитхурэ шыпхъуитIрэ сиIэти, абыхэм сэбэп сахуэхъуну сфIэфIт. Ауэ пэжтэкъым апхуэдэ гупсысэкIэр. Аратэкъым си Хэкур. Къэбэрдейм къэкIуэжын щIэздзэри, Хэкум и IэфIыр зыхэсщIащ. Зы тхьэмахуэ хуиту къысхудэхуамэ, сыкъокIуэж. Мис а узыщIэупщIа Мударей сыщыцIыкIум щыслъэгъуа
адыгэ зэхэтыкIэр, ди нэхъыжьхэм я ущиекIэр, анэдэлъхубзэр зыIурылъ бзылъхугъэхэр IэфIу сигу къинэжауэ екIуэкIыурэ, мыбы сыкъэкIуэжри, пщIыхьэпIэм хуэдэ а си гукъэкIыжхэр нэрылъагъуу щыслъэгъуащ, хуэдищэкIэ нэхъ дахэу, нэхъ IэфIу, нэхъ хуабэу зыхэсщIащ Хэкум и фIагъыр. А къуажэр иджыпсту щыIэжкъым, щыIэр си Хэкужьырщ. Мыр жэнэт щIыпIэщ, мыбы адыгэхэр щопсэу, уи щхьэр лъагэу пIэту «Сыадыгэщ!» щыжыпIэ мэхъу. Хэхэс адыгэм Хэкужьым щыщыIэ щытыкIэр и нэгу къызэрыщIигъэхьэфыр проценти 5 къудейкIэ къыщIэкIынщ. НэгъуэщI къэрал къыщалъхуам хуигъэфащэ къудейуэ аращ адэжь лъахэм и IэфIагъыр. Нэхъыбэу хэхэсхэм Урысейм гужьгъэжьгъ къыхуаIэу, адыгэхэр дакъузэ къафIэщIу, хуитыныгъэ ямыIэу къащыхъуу апхуэдэщ. Мыбы зэ къэмыкIуэжам хъыбаркIэ гурыбгъэIуэфынукъым фи псэукIэр. Ар фIыуэ сощIэ. Сыт щхьэкIэ жыпIэмэ, си къуэшхэмрэ си шыпхъухэмрэ зэи щыIакъым, абыхэм Хэкур къызэрызыфIагъэщIымрэ сэ щызыхэсщIэмрэ шурэ лъэсрэ я зэхуакущ. – Затий, Дунейпсо Адыгэ Хасэм куэдрэ щытепсэлъыхьу зэхэсхащ, жылагъуэми щIэх-щIэхыурэ къаIэт упщIэщ, хамэ къэралхэм щикъухьа ди лъэпкъэгъухэр хэкум къешэлIэжа хъун папщIэ, къэрал хабзэхэр, дэфтэр Iуэхухэр нэхъ тынш щIын зэрыхуейр. Нобэ а Iуэхур къызэрыгуэкI дыдэ хъуауэ, гугъуехь хэмылъу
хэкум укъитIысхьэж хъуну хуит ящIауэ къызыщыдгъэхъумэ, куэд къэIэпхъуэжынут? Дауэ узэреплъыр? – Сэ си еплъыкIэм тепщIыхьмэ, къагъэзэжыну си гугъэкъым.
Мыбы щыпсэури, Америкэм исри, Европэм щыIэхэри зэгупсысыр я щхьэщ. Ар псэукIэм, щIэныгъэ зэгъэгъуэтыным, лэжьыгъэм тещIыхьащ. Гугъуехь куэд пылъми, иджыпсту ухуеймэ, укъэмыIэпхъуэ- Публицистикэ жыфыну щыткъым мыбы. Хуэмейуэ аращ. Я Iуэхур нэгъуэщI щIыпIэ щыдокI. Мыбы щыщыIэ экономикэ, псэукIэ щытыкIэр нэхъ зэгъэпэща хъумэ, мис итIанэ нэхъ къэкIуэжыну тегушхуэнущ. Зи гугъу пщIы Iуэхум ирипсалъэр куэдщ, ауэ зыкъаIэту куэд къэIэпхъуэжынукъым. НэгъуэщI лъэныкъуэкIэ уеплъмэ, Хэкум удехьэх. Сэ къызэрыслъытэмкIэ, хэхэсымрэ Хэкумрэ нэхъ зэпыщIа хъунут, нэхъ щIэхщIэхыурэ къэкIуэжу щытамэ. Сыт щхьэкIэ жыпIэмэ, къыдихьэхыжынут. Адыгэгу зиIэ дэтхэнэ зыри а и адыгэпсэм къишэжынут. Адыгэхэр Тыркум Iэпхъуа нэужь, илъэс 50 хуэдизкIэ замыгъэхъейуэ щысауэ жаIэж, къэкIуэжыным, къагъэзэжыфыным я гугъэр хахыжатэкъыми. ИужькIэ абы исын зэрыхуейр къагурыIуэщ, щIэблэ къащIэхъуэр псэун хуейти, а къэралым лъабжьэ щащIыну иужь ихьащ. Нобэрей зэманымрэ зэхэтыкIэмрэ къапщтэмэ, цIыхур тыншу нэгъуэщI къэрал мэIэпхъуэф лэжьэн, псэун щхьэкIэ. Ар нэхъ япэ ирагъэщу къысщохъу иджыпсту. Ауэ адыгагъэр къызытекIуэу къэзыгъэзэжыни къахэкIынщ. – Уэ-щэ?
– Сэ си лъакъуэ лъэныкъуэр – Германием, лъакъуэ лъэныкъуэр мыбы щыIэщ. Хэкур фIыуэ солъагъу, щIэх-щIэхыурэ сыкъокIуэж. Си жьэгу сыщиIэу, сыщыхуейм сыкъэкIуэжу, си щIэныгъэр, зэфIэкIыр мыбы исхэм къахуэзгъэсэбэпу сыпсэуну сыхуейщ. – Хэхэс адыгэр Хэкум зэ нэхъ мыхъуми къэкIуэжмэ, къыдихьэхыжу жыбоIэ. Сыт хуэдэ Iуэхухэр абы и лъэныкъуэкIэ иригъэкIуэкIрэ Европэм щыIэ Адыгэ Хасэхэм я федерацэм? – Абы теухуа программэ хэха диIэу догъэлажьэ. Псом нэхъ япэ идгъэщри, дэтхэнэ зы хэхэсри хэкум къэкIуэж-кIуэжу щытыныр хабзэ яхуэщIынырщ. Си щхьэкIэ, унафэщIу лэжьэн щIэздза нэужь, унагъуэ 20 къасшэри, тхьэмахуитI щызгъэIащ. ИужькIэ щIалэгъуалэр къасшэри, я нэгу зезгъэужьащ. Мыбы зэ къэкIуахэм «иджы дапщэщ дыщыпшэнур?» жаIэу апхуэдэщ. Ди жагъуэ зэрыхъущи, коронавирус уз зэрыцIалэр къежьэри, ди мурадхэр къызэтрикъутащ. ДяпэкIэ ди
гугъэщ август мазэм техуэу тхьэмахуитIкIэ унагъуэхэр къэтшэну. Абыхэм хэкурысхэр зрагъэцIыху, я телефонхэр зэIэпах, зэрыщIэ мэхъу. Апхуэдэуи мыбы щыщхэр ди деж едгъэблагъэурэ щыдгъэIэнущ, Европэм щIэныгъэ нэхъыщхьэ щызэзыгъэгъуэтыну хуейхэм дадэIэпыкъунущ. Дэ дызытетын хуейр дэнэ щыпсэури адыгагъэм зэрегъэшэлIэнырщ. Сэ гу лъызотэ Тыркум къикIахэр – тыркубзэкIэ, Сирием къикIахэр хьэрыпыбзэкIэ зэрызэдэуэршэрым. Ауэ ахэр Хасэм щызэхуэса нэужь, адыгэбзэкIэ зэрызэпсэлъэн, зымыщIэхэм зрагъэщIэн зэрыхуейр къагуроIуэ. Бзэ зэтемыхуэкIэ псалъэхэр нэхъыфIу зыми зэрипхынукъым адыгэбзэм фIэкIа. Бзэм хуэтщI гулъытэм нэмыщI, программэ щхьэхуэ дгъэпсауэ, егъэджакIуэхэр, гъэсакIуэхэр Хэкум итшурэ дерсхэр, зэIущIэхэр 137 Публицистикэ ирагъэкIуэкI. Апхуэдэ IуэхуфI къыдэхъулIащ коронавирус узыфэр къэмыхъей щIыкIэ. ДзыхьмыщI Аслъэн, Езауэ Мадинэ, Иуаз Зубер, Апсэ Дианэ сымэ едгъэблагъэри, Мюнхен Хасэм тхьэмахуитIкIэ щылэжьащ, цIыхухэр яфIэгъэщIэгъуэну къекIуалIэу. Ар ягу ирихьати, Штутгарт, Нюрнберг Хасэхэми къикI лъэIу тхылъхэр къытIэрыхьащ, апхуэдэ курсхэр ирагъэкIуэкIыну хуейуэ. А курсхэм унагъуэкIэ къокIуалIэри, хэт къафэм, хэт бзэм, хэт
пшынэ еуэным зыхуагъэсэну зэбгрокI, сыхьэт зырызкIэ псоми щIыхьэурэ, махуэр Хасэм щIэщыгъуэу, сэбэпынагъ пылъу щагъакIуэ.
– Къалэ зэмылIэужьыгъуэхэм къыщызэвгъэпэщ Адыгэ щэнхабзэмкIэ фестивалхэм я мыхьэнэр сыт? – Европэм адыгэу исыр зэрагъэцIыхуну, лъэпкъ щэнхабзэм драгъэхьэхыну я мураду къыхалъхьащ а Iуэхур. Иджыри къэс пхъэидзэкIэ къалэ Хасэхэм зэIэпахыу ирагъэкIуэкIыу щытащ. ДяпэкIэ ди мурадщ зы хэщIапIэ хэтхыу илъэс къэс абы щедгъэкIуэкIыну. – Европэм щыIэ Хасэхэм апхуэдэ Iуэхухэр къызэрагъэпэщын, зэфIагъэкIын папщIэ дэнэ ахъшэ къыздрахыр? Фэ, сэ зэрысщIэмкIэ, къэралым зыкIи зыкъыфщIигъакъуэркъым, языныкъуэ хэхэсхэм ещхьу. Сыт хуэдэ мылъку Хасэ Iуэхухэр зэрыдэвгъэкIыр?
– Хасэм хэт унагъуэхэм мазэ къэс хэтыпщIэ къыхалъхьэ. Фестиваль хъуамэ, билет дощэ. Аращ хэхъуэу диIэр. Ауэ мис иджы къыщIэтIукIауэ, къэралым иригъэкIуэкI Iуэху гуэрхэм дыхэтщ. Къызэдгъэпэщыну Iуэхум тедгъэкIуэдэну ахъшэр къэдбжрэ къалэм щэнхабзэмкIэ и къудамэмрэ Iэпхъуэшапхъуэ IуэхухэмкIэ IуэхущIапIэмрэ я пащхьэ итлъхьэмэ, процент 80-р къыдат.
Мюнхен дэт лъэпкъ зэгухьэныгъэхэм ящыщу нэхъыжь дыдэр
Адыгэ Хасэращ. Нобэ къэсыхункIэ мыхъумыщIагъэ къыщемыкIуэкIауэ ди Хасэр щапхъэу мэлажьэ. Концерт дыхэтамэ, ди фащэкIэ, ди утыку итыкIэкIэ, ди къэфэкIэкIэ хуабжьу дакъыхощ, нэхъыбэ дыдэу Iэгу зыхуеуэр дэращ. Апхуэдэхэм деж адыгэхэр зищIысыр, къыздикIар, и хабзэр, и тхыдэр кIэщIу зэрыт тхылъ пIащIэ цIыкIухэр догъэхьэзырри, догуэш, нэхъ дыкъащIэн щхьэкIэ. Ауэ сыт хуэдиз Iуэху ди щхьэ закъуэу едмыгъэкIуэкIми – ныкъуэщ, хэкур, зэкъуэш республикищыр хэмытмэ.
– Хэхэс адыгэхэм ящыщу дэнэ къэрал щыпсэухэра зи Iуэху нэхъ дэкIыу, зыхэсхэм яхэмышыпсыхьыжын папщIэ Iэмал нэхъыбэ яIэу къэплъытэр? – Иорданием щыпсэухэрауэ къысщохъу. Я Хасэхэм мылъку ябгъэдэлъщ, къэрал ахъшэ къаIэрохьэ. Израилым щыпсэухэми хъарзынэу къаIэрохьэ ахъшэ, Кфар-Камэрэ Рихьэниерэ дэсу хъуар Хэкум къашэурэ яшэжыфынущ гъэ къэс. Иджыри зэ жызоIэри, хамэ щIыпIэм лэжьыгъэу щедгъэкIуэкIым мыхьэнэ щиIэнур, хэкум къэкIуэжу зэтедухуэфмэщ. 138 Публицистикэ – Къэрал куэдым щикъухьа адыгэм я къэкIуэнум уегупсыса нэужь… Сыт къытпэплъэр?
– ЩIэх кIуэдыжыну, хамэхэм яхэшыпсыхьыжыну зигугъэхэм сащыщкъым. Мы дунейр гъэщIэгъуэнурэ къокIэрэхъуэкI. Нобэ дызэрыщIэнымкIэ Iэмалу диIэ хъуам еплъ, мис апхуэдэу къекIэрэхъуэкIынурэ куэдкIэ нэхъ зэгъунэгъу дыхъужынущ. СызэреплъымкIэ, иджыри къыздэсым я щхьэ Iуэху, я псэукIэ
зэгъэпэщыным нэхъ телажьэурэ екIуэкIащ. Къыщалъхуа къэралым иджы лъэ быдэкIэ щытеува хъуащи, дяпэкIэ лъэпкъ зэхэщIыкIыр нэхъ къэушыжу, кърахьэжьэжу хэкум нэхъ къыхуэпабгъэ хъуну пIэрэ жызоIэ. ЩIэныгъи, зэфIэкIи, Iэмали яIэ хъуащи, абы фIым сыщегъэгугъ.
Епсэлъар Замирэщ 139 Культурэ
« СИ »
езыр-езыру «Псым езым и жапIэр къегъуэтыж» жиIэ хабзэщ адыгэм,
цIыхур къызыхуигъэщIар, зыхуэIэижьыр къыхихын папщIэ зрикIуа гъащIэ гъуэгуанэр къригъэзыгуэрым лъагъуэу. ЩыIэщ иунэтIхэри, гурэ псэкIэ зызыунэтIыжхэри. ТIум щыщуи хэлъауэ жыпIэкIэ ущыуэнукъым Адыгэ лъэпкъ театрым зи гъащIэ щхьэузыхь хуэзыщIа актрисэ, Къэбэрдей-Балъкъэрым щIыхь зиIэ и артисткэ БжэIумых (Шыбзыхъуэ) Барисэт (нэхъыбэм ар зэрацIыхур и шыпхъум цIэ лейуэ къыфIищауэ щыта Беллэрщ). Ар зыхэта спектаклхэр куэд мэхъу, и утыку итыкIэр зэ зылъэгъуами жиIэфынущ Беллэ артист IэщIагъэр къызэхъулIэхэм, абы ирипсэухэм, гурыфIыгъуэ къыхэзыххэм зэращыщыр. тIэкIу-тIэкIу Ар февралым и 20-м 1952 гъэм Аруан районым хыхьэ Къуэжьыкъуей Ищхъэрэ, Шэрэдж Iуфэ Iус къуажэм, къыщалъхуащ. Къыщыхъуар къуажэ гупэмкIэ щыпсэу хьэблэ узыншэт, хьэблэ дахэт,
сабий куэду дэсу. «Псори дызэныбжьу жыпIэ хъуну апхуэдэт, псори зэгъусэу дыджэгурти, школым, псым, кином дыщыкIуэкIи дызэщIыгъути. Ди хьэблэ къудейм щыщу цIыхуитху сэ сыщеджа классым зэгъусэу дыщIэсащ», – игу къегъэкIыж Беллэ. Сабиигъуэ – дыщэ къуэпс
Псори къыщежьэр сабиигъуэращ, укъызыхэхъукIа унагъуэм, ущеджа школым, укъыщыхъуа хьэблэм куэд иIыгъщ. Беллэ и адэанэр цIыху къабзэт, зэкIэлъыкIуэт, жыпIэнуракъэ – бынунэм щапхъэ зытрахын яIэт. Ахэр лэжьакIуэшхуэти, хущIыхьэгъуэ яIэтэкъым икIи зэрыхъукIэ, зэралъэкIкIэ сабийхэр абыхэм ядэIэпыкъурт. – Си шыпхъу нэхъыжь Томэ (унагъуэр Розэт дызэреджэр) и узыншагъэм теухуауэ Налшык и Долинск хьэблэм щыIэ «Лесная» жыхуаIэ школым илъэс зыбжанэкIэ щеджэн хуей хъуат, – жеIэ Беллэ. – Ар къыщыкIуэжым и деж зи IутIыжыр си закъуэтэ- 140 Культурэ 141
IутIыж Борис и «Кхъужьеибэ» спектаклым щоджэгу (сэмэгумкIэ къыщыщIэдзауэ) Болэ (Пащтыкъ) Анфисэ, Бейтыгъуэн Жамбулэт, БжэIумых Барисэт сымэ. 2011
къым, зэрыхьэблэу абы щыгуфIыкIырт, апхуэдизкIэ фIыуэ ялъагъурти. Томэ джэгукIэ гъэщIэгъуэн Iэджэ ищIэрт, дэ дымыщIэ хъыбар щIэщыгъуэ куэд къыджиIэжырт. ИужькIэ къызэрызгурыIуащи, ахэр еджапIэм щилъагъу-щызэхиххэм ящыщу арат. ЯпэщIыкIэ зищIысыр къыдгурымыIуащэ «красотам» и зэхьэзэхуэ иригъэкIуэкIауэ щытащ абы. Си нэгу къызэрыщIыхьэжыр ди хьэблэ хъыджэбз цIыкIухэр дригъэувэкIауэ, езым къэрэндащрэ тетрадрэ иIыгъыу, шэнт цIыкIум тесу дызэпиплъыхьущ. Сэ япэ увыпIэр зыхуэзгъэфащэр си шыпхъу Гуащэгъагът, сыт щхьэкIэ жыпIэмэ, ди унагъуэми, ди благъэхэми, ди хьэблэми яфIэдахэт, школым фIыуэ щеджэрт. Си щхьэм тещIыхьауэ сегупсысэххэртэкъым, къэзлэжьуи къысщыхъуртэкъым. Къытхоплъэ, дызэпеплъыхьри, ипэ дыдэм деж ит хъыджэбз цIыкIум и цIэр къреIуэ япэ увыпIэр абы къихьауэ. Ар дауэ, схузэхуэгъакIуэркъым. Ар, япэрауэ, хамэ хьэблэщ, етIуанэрауэ, Гуащэ къигъанэу щхьэ ирита? АрщхьэкIэ Томэ жиIам шэч къытепхьэ мыхъунут дызэресари, зыми зыри жытIакъым. Нэхъ дахэу къилъытар дэ нэхърэ нэхъыжь къыщIэкIынт, зэрысщIэжымкIэ, нэхъ щхьэпэлъагэт, къамылыфэ цIыкIурэ лъагъугъуафIэ дыдэу. ИужькIэ сызэрегупсысыжамкIэ, къилэжьуи къыщIэкIынут абы япэ увыпIэр. Ди хадэм узэрихьэу ижьырабгъумкIэ Iуащхьэ лъагэ итт. Псори абы зырызыххэу дэкIуейуэрэ, хэт сытым хуэIэижьми къигъэлъэгъуэн Культурэ
Нэхъ хуейт. Уэрэдми, къафэми, усэ къеджэнми тхуэщIэр тщIэн хуейуэ зэхьэзэхуэ къытхуигъэуват Томэ. А тетрадымрэ къэрэндащ цIыкIумрэ иIыгъыу Iуащхьэ лъабжьэм деж щыст къыдэплъу, жытIэхэм къедаIуэу. гъэщIэгъуэныжращи, Томэ куэду иIэт а зэманым къыдагъэкIыу щыта «Киножурнал»-хэр. Советскэ артистхэм я сурэтхэр щхъуэкIэплъыкIэу зэрыт, абыхэм я гугъу щыщIа, кинохэм щытепсэлъыхь журналым езыр еджа иужь, дэри деплъырт. ЗыфIэгъэщIэгъуэнхэм зэIэпытха иужь, сурэтхэр къыхигъэжырт. Къалэм и киоскхэм щащэ плакатхэр, артистхэм я сурэт, зыхэта кинохэр, ягъэзэщIа ролхэр зытетхэр, къищэхурти зэхуихьэсырт. Ахэр жьыхум хуэдэу зэтрилъхьэрти, стIолыр зэгъэувэлIа блыным фIилъхьэрт. Абыхэм уемыплъынкIэ Iэмал иIэтэкъым, уи щхьэми къинэрт. КъищынэмыщIауэ эстрадэм, Хиль Эдуард, Ободзинский Валерий, Татлян Жан, Магомаев Муслим, Кобзон Иосиф, Пьехэ Эдитэ, нэгъуэщIхэми я творчествэм кIэлъыплъырт. А псор щIыжысIэращи, Томэ и фIыгъэу къыщIэкIынщ абыхэм сэри гу лъыстэу щIыщIэздзар. 142
Япэ лъэбакъуэхэр
Беллэ етIуанэ е ещанэ классым щIэсу къыщIэкIынт я пионер вожатэм гуащэ театрым и кружок къызэригъэпэщауэ блыным фIэлъу щилъэгъуам. МакIуэри зыхрегъатхэ. ЩэкIым къыхэщIыкIауэ хэт мэлыщхьэ, хэт дыгъужьыщхьэ, хэт бажащхьэ пыту гуащэ цIыкIухэр Толстой Алексей и «Орёл и орлица» тхыгъэмкIэ ягъэува «Пащтыхьымрэ пащтыхь гуащэмрэ» спектаклым Ефросиньеу хэтщ. 2022 Культурэ
сабийхэм ират, жаIэн хуей псалъэхэри щIыгъуу. Роль къылъысар унэм къехь хъыджэбз цIыкIум, пэш щхьэхуэ щIотIысхьэри, абы елэжьу
хуожьэ. – Си Iэпищым гуащэ цIыкIур фIызолъхьэри, жысIэхэм абы и щхьэ цIыкIур зэрищIын хуейр езгъэкIуурэ солIалIэ. Тхьэ дерсхэм нэхъри, унагъуэм щысщIэ Iуэхухэм нэхъри нэхъ гъэщIэгъуэным! Гуащэ кружокым щыдгъэхьэзыра спектакль цIыкIур ди районым и къалащхьэ Нарткъалэ дошэри, зэхьэзэхуэ гуэрым къыщыдогъэлъагъуэ. Гушхуэу, зэрырипагэр пщIэуэ и классым топсэлъыхь Беллэ. Уеблэмэ дерсхэм я зэхуаку дэт зыгъэпсэхугъуэ дакъикъэхэм классым дыкъыщIэкIыртэкъым, жеIэ, апхуэдизкIэ зэжраIэжын я куэдт, зыр зым зэхихырти. ФIыуэ еджэ, ар нэхъ къызэмыхъулIэ жаIэу зэи зэхадзакъым абыхэм, сыту жыпIэмэ дэтхэнэри зыгуэрым хуэIэкIуэлъакIуэт, узыхьэху гуэр яхэлът. – Си гъунэгъу Хужьокъуэ Лусанэ адыгэбзэ шэрыуэ Iурылът, бзэм хуэIэижьт. Къуажэм зыгуэр къыщыхъуауэ зэхэтхамэ, Лусанэ сэрэ дытIысырти, гупсэхуу дытепсэлъыхьырт, абы роль къыхэтхырт. Лусанэ псалъэхэр яхуитхырт, ахэр дгуэшырти зрагъащIэрт, дерс нэужьхэм репетицэ тщIырт. Къуажэм дэс нэхъыжьыфI гуэр ягъэлъапIэмэ, жылэм и унафэщIыр, нэгъуэщIхэр абы къыщыпсэлъа иужь, школым и зэфIэкIкIэ ягъэхьэзыра концерт къызэхуэсахэм ирагъэлъагъурт, абы ди художественнэ самодеятельностым и спектаклхэр къыкIэлъыкIуэрт. Пэжыр жысIэнщи, Iэгуауэшхуэ тхуаIэтырт, псалъэ гуапэ къыджаIэрт. 143
Iуэху мыублэ блэ хэсщ
Класс нэхъыжьхэм нэсауэ зэгуэрым я классэгъу Шокъум Риммэ къыхелъхьэ Налшык кIуэуэ адыгэ пьесэ къагъуэтыну. Кабардинскэ уэрамым тета библиотекэм Риммэрэ Беллэрэ йокIуалIэри, Сонэ Мухьэрбий итха «Иджыри «тIу» пьесэр кърат. КъокIуэжри, ролхэр
ягуэш, абыхэм ящыщ Белли къылъос. Абы елэжьын щIадзэри, бжьыхьэку хъуауэ гъэувын яух. – Доуэр аби, Риммэрэ сэрэ Адыгэ театрым докIуэ, Сонэ Мухьэрбий къыдогъуэтри, ди лэжьыгъэм еплъыну къыдогъэблагъэ. АбыкIэ къэпщIэнтэкъэ Ольмезов Мурадин и «Унэ лъапIэ» спектаклым щоджэгу. 2016 144
Культурэ
цIыхугъэшхуэ зэрыхэлъыр – Iуэху псоми закъыдегъахуэри къокIуэ артистыр. Дыщеджэ классрат къыщыдгъэлъагъуэр спектаклри, партэхэр идогъэкIуэтэкI, доска гупэр хуит къыдощIри ди IэдакъэщIэкIым идогъэплъ. Псалъэ гуапэ куэд къыджиIащ, диущиящ, чэнджэщ къыдитащ. ДыкъыщIокIыжри – кIыфI хъуакIэщ, автобусхэри зекIуэжыркъым. Си адэ-анэм зы хамыщIыкIыу Мухьэрбий ди деж сошэ. Дахэу ягъэхьэщIэ, тхыдэмкIэ школым щезыгъаджэ си адэмрэ артист лIы бэлыхьымрэ зэжраIэн ягъуэтынтэкъэ?! ЗамыгъэукIуриихами сщIэркъым, ауэ ахэр щысу сыгъуэлъыжат, сыкъыщытэджами Iэнэм пэрысхэт. «Мы хъыджэбз цIыкIур артист хъунущи, евгъэджамэ
арат», – къыжриIат абы щыгъуэ Мухьэрбий си адэм. Абы, шэч хэмылъу, нэхъ сытригъэгушхуащ. «Аргуэру «тIу» спектаклыр Нарткъалэ дошэм, зэхьэзэхуэм япэ увыпIэр къыщыдохьым, радиомкIи къатыжым.
ГъащIэ гъуэгуанэр зыубзыхуар
Беллэ школыр къыщиухым ирихьэлIэу газетым хъыбарегъащIэ тету къыщIокI, Щукиным и цIэр зэрихьэу Москва дэт театр еджапIэм щеджэну гуп къыщыхах зэIущIэм хуейхэр ирагъэблагъэу. Ар и
шыпхъу Томэ къыхуехьри, зигъэхьэзырынуи къыжреIэ. – Пщащэхэм ящыщу къащта цIыхуибгъум язу ди къэралым и къалащхьэм сыкIуащ, – игу къегъэкIыж си псэлъэгъум. – Къапщтэмэ, цIыху 25-рэ къыщыхаха зэхьэзэхуэм цIыхуищэм щIигъу хэтат. Апхуэдэ щIыкIэкIэ Москва сыкIуащ, Щукиным и цIэр зезыхьэ еджапIэ нэхъыщхьэм сыщеджащ, дыкъызэрыкIуэжрэ ЩоджэнцIыкIу Алий и цIэр зезыхьэ Къэбэрдей къэрал драмэ театрым сыщолажьэ. Роль хъарзыни сщIащ а илъэсхэм къриубыдэу. Театрым ущылэжьэну хэт тыншу къыщыхъуми ар къопцIэ. Уигури, уи псэри, уи акъылри етауэ умыщIауэ зы роли къохъулIэнукъым. Псом ящхьэжращи, драматургым пьесэм хилъхьэр, игъэув къалэн нэхъыщхьэр, режиссёрым актёрхэм къапкърихыну зыхуейр къыбгурыIуэмэщ, ролым и купщIэр къэптIэщIыфмэщ образыр нэгъэса щыхъур. Артист IэщIагъэр зауэм Iут сэлэтым и къалэным изогъэщхь: къуата лэжьыгъэм утекIуэн щхьэкIэ, уи зэфIэкIыр нэгъэсауэ къэбгъэлъэгъуэн щхьэкIэ зауэм уIутым хуэдэу улэжьэн хуейщ. Махуэ къэсыху узыдэлажьэ артистхэри, режиссёрри, утыкур зыхуей хуэзыгъазэри йоплъ уи лэжьыгъэм. Абыхэм я фIэщ пщIын хуейщ уи джэгукIэр. Роль згъэзэщIахэм яхэтщ нэхъ сигу къинэжахэри, я цIэ лейуэ къисIуэнкъым. ЖысIэну сызы- Культурэ
хуейращи, роль цIыкIуи роль ини зэщхьу уелэжьыпхъэу къызолъытэ. ЦIыкIухэм уджэгуну нэхъ гугъуххэщ, сыту жыпIэмэ, театреплъхэм ягу унэсын щхьэкIэ, ягу укъинэжын папщIэ а мащIэм гъэщIэгъуэну зыгуэр къыхэгъуэтэн, нэхъыбэххэ хэплъхьэн хуейщ. Щапхъэ къатепхыххэнумэ.
– Ди адыгэ театрым теухуауэ жысIэмэ, мы щIы хъурейм апхуэдэу тетыр а зыращ, – жеIэ зэрыгушхуэр и нэгум иплъагъуэу Беллэ. – Ди IуэхущIапIэм щылэжьа ди нэхъыжьыфIхэм ехьэлIауэ псалъэ дахэ, псалъэ пэж куэд пхужыIэнущ. Къапщтэмэ, Сонэ Мухьэрбий, Болэ Мурат, ТIыхъужь Алий, ДыщэкI КIунэ, Сибэч Быхуэ, нэгъуэщIхэри зым нэхърэ адрейр нэхъ гъэщIэгъуэну, я лэжьэкIэр зэмыщхьу, сценэм кърахьэ образхэр зэхуэмыдэу апхуэдэт. Сэ ахэр изогъэщхь, яхузогъадэ МХАТ-м щылэжьа артист ехьэжьахэм. Къапщтэмэ, а къезбжэкIахэм я цIэ уэрамхэм фIэсщынт, къыщалъхуа къуажэхэм фэеплъ яхудэзгъэувэнт. Ар абыхэм я акъылкIэ, я зэчийкIэ къалэжьащ. Ди адыгэ театрым щылажьэхэм урипагэ хъунущ, а нэхъыжьхэм я деж къыщыщIэдзауэ щIалэгъуалэм я деж щыщIэкIыжу. Талант зыбгъэдэмылъу, гу якIуэцIымылъу абы зыри къыщIыхьакъым икIи къыщIыхьэркъым. Ди студием театрым и лэжьыгъэм хилъхьэфыр хилъхьащ, ди жагъуэ зэрыхъунщи, щхьэусыгъуэ зэхуэмыдэхэм къыхэкIыу куэди щылэжьэжыркъым. АдэкIэ абы и къэкIуэнур зэлъытар ди щIалэгъуалэращи, мурад дахэу ящIыр къахузэпищэну си гуапэщ. 145
СэмэгумкIэ къыщыщIэдзауэ: артистхэу КIэхумахуэ ФатIимэ, Шыбзыхъуэ Басир, БжэIумых Барисэт, Ампар (КIарэ) Ларисэ сымэ. 2022 Культурэ
Къалэн мытынш
ГукIи псэкIи зи Iуэхум хуэпэж дэтхэнэ зыми хуэдэу, Беллэ и хъуэпсапIэр зэпхар илъэс куэд щIауэ щылажьэ театрыращ. – Иджыпсту абы щылажьэхэм я гъуэгур тыншыну, зыхуей ролхэм ягъэзэщIэну Iэмал яIэну, классикэм щыщу спектакль куэд ягъэувыну сыхуейщ. Дэ режиссёрыфIхэм дадэлэжьащ, апхуэдэ насып щIалэгъуалэми тхьэм къарит. Чэнджэщ щхьэкIэ къыдбгъэдыхьэмэ, зыми «хьэуэ» зэрыжамыIэнур сощIэри, нэхъыжьым и ущие хуей щIэблэ къытщIэхъуэмэ си гуапэщ. Сыхуейт ди театрыр ефIэкIуэну, лъэпкъ гъуазджэм адэкIэ зезыгъэужьыну зи пщэ къыдэхуэ щIалэгъуалэр а къалэн мытыншым пэлъэщыну. Залинэ 146
10 Заказ №1139 Фэеплъ
Игъуэ нэмысу дунейм ехыжа си щхьэгъусэ
Хьэмыкъуэ Маринэ фэеплъ хуэсщIа усыгъэхэр
СИ МЫУХ, СИ Поэмэ-элегие
I. СЭ УИ СИ ГУР 147
Къезэгъкъым, дауи, бгырыс напэм
Удзыхэу пщIыныр цIыхубз гугъу,
Ауэ пфIищIам нэщанэуапIэ
Гухэлъым гур – щыIэн нэхъ гугъу?!
Илъэс 38-рэ – арат уи натIэ къритхар. Илъэс 14-рэ мази 4-рэ махуэ 23-рэ – арат къызэдэдгъэщIэну къытхуиухар.
Уи яужь махуэхэм ящыщ зым, нэпс зыщIэз нитIкIэ укъызэплъри, къызжепIат: «Хэт и гугъэнт, Толэ, уэ дэрэ ди Iуэхур апхуэдэу кIэщIу иухыну?!» Хэт и гугъэнт, Маринэ! Ди пщIыхьэпIи къыхэхуэртэкъым гъащIэм и жьыбгъэ Iэлым ди насып-чэщанэр тфIызэтрикъутэу, ди гугъэ IэфIхэр щыкъуейуэ губгъуэжьым ирипхъэжыну! АрщхьэкIэ дэ зыри къыдэупщIакъым. Ди щхьэщыгу къитым нэхъ фIэкъабылащ зы чысэ илъ ди пситIыр зэкъуичыну, гу зыщумыхуа ди хъыджэбз цIыкIуитIыр, уи хуабагъэрэ гуапагъэрэ щIэбэгыу, игъащIэ псокIэ дунейм анэншэу къытринэну. Сыт щхьэкIэ? Сытым къыхэкIыу?
А упщIэхэри ящыщщ жэуап зэдмытыжыфу гъащIэм къытхуигъэув адрей куэдым:
Ажалыр мысэм щIыблэплъыкIыр сыт?
Дапщэщ цIыху хейм насып къыщритынур?
Дапщэщ захуагъэр ем щыпэлъэщынур?
ТекIуэдыкIыну залымыгъэр щIым? – СокIий сэ. – Джэрпэджэжыр, дэгуу, щымщ. 148
Фэеплъ

ЦIыхуфIхэр нэхъ пасэу Алыхьым иреджэж, жаIэ. Мы дунеижьыр нэхъ хуэныкъуэти цIыхуфI!
Дунейр къэунэхуу щэнхабзэмрэ гъэсэныгъэмрэ я япэ бзийхэр кIыфIыгъэм къыхэнэхукIыу зэрыщIидзэ лъандэрэ, цIыху хейхэм я хъуэпсапIэр зыщ: я уафэр къащхъуэу, я щIылъэр щхъуантIэу, я бын япIыжу, гъащIэм и IэфIыгъэ-дахагъэхэм гу щахуэу дунейм тетынырщ. АрщхьэкIэ щыIэщ а насыпыр псоми зэхуэдэу къезымыгъэхъулIэ лъэпощхьэпохэр. Япэр – тхьэ IэмыркIэ къэхъу мыгъуагъэхэрщ, етIуанэр – цIыху псэ фIейхэм къабгъэдэкI мыхъумыщIагъэхэрщ. ТIуми арэзы утехъуэфынукъым. Утехъуэфынукъым, къызыхэкIыр гурыIуэгъуэкъыми, захуагъэкъыми.
Дэри дащыщт фIы зигу илъу пщэдейрей махуэм мурад дахэ хуэзыгъэпсахэм. Дызэакъылэгъут, псэкIэ дызэгуэгъут. ЦIыху хейхэм я щхьэр щIезыгъэхьэ, я нэр зымыгъаплъэ хабзэ пхэнжхэр гъащIэм къызэрыдекIуэкIым: хейр мысэм хиутэу, сабийм фоч ирагъапщэу, губзыгъэр ныкъуэделэм иригъаджэу, дин Iуэхухэм Iимансызыр тепсэлъыхьу, дахагъэр зи Iэужьхэр фаджэлыджэу, нэхугъэ къэзыгъэщIхэр кIыфIым хэсу, пщIэ нэс зыхуэфащэр ирагъэкIуэтэкIрэ зыхуэмыфащэм джэгу иращIэкIыу къызэрыхъум дигъэщхьэжагъуэрт.
Ди сабийхэм я къэкIуэнур зэрызэIумыбзым, абы и лъэныкъуэкIэ дыщыпсэу къэралым шэсыпIэ лъэпкъ къызэрыдимытым Iыхьэлейм икIауэ дытегузэвыхьырт.
ЦIыхугъэ, напэ, лIыгъэ, гуапагъэ, гущIэгъу – цIыхур псэущхьэм къыщхьэщызыгъэкI, цIыхум цIыхукIэ щIеджэж а хьэл-щэнхэр зыдэплъагъухэр кIуэ пэтми нэхъ мащIэ зэрыхъум, ахъшэрэ мылъкурэ фIэкIа дунейм нэкуи напIи зэримыIэжым дигъэгужьейрт.
Мылъкур уи нэрыгъмэ – уIэщIэмыкIыну,
ЩIэлъщ щIы щIагъым Iэджэ, дыщэм текIуэдауэ.
Псэм и къулеягъэрщ мылъкукIэ узэджэнур,
ГъущIыкIэжьи дыщэр, абы елъытауэ.
Дунейм къулеягъэ нэхъыщхьэу бгъэдэлъыр дахагъэрщ. А фIыгъуэ мылъытэр зэригъэбэгъуэным хущIэкъуу дэтхэнэ цIыхури псэупхъэу къэтлъытэрт. Гухэлъ уэрэдхэр зыфIэауану зи ныбэ зыкъуу иримыкъужхэм а псор къазэрыгурымыIуэр, къагурыIуэнуи зэрыхуэмейр дгъэщIагъуэрт.
Апхуэдэхэр, зэ нэхъ мыхъуми, егупсысауэ пIэрэ «Сыт дунейр щIэнэхур? Дэнэ а нэхур къыздикIыр?» – жаIэу. Я пщIыхьэпIэ къыхэхуауэ пIэрэ цIыху псэ къабзэхэм, псэ дахэхэм къабгъэдэкI нурым я дунейр къигъэнэхуу?!
Дахагъэр хъумэ къримыдзэжыххэ,
ЦIыхугъэр ищIыжыпэм хэутэн, Фэеплъ
И дыщэ псори къызэреблэблэхыу,
Мы дунеижьыр факъырэпэщмэнщ.
Дунейм Iупхъуэ щхъуэкIэплъыкIэ къепхъухащ. И насыпщ абы пхымыплъыф цIыхум. Уэрэ сэрэ, ди насыпыншагъэти, Iупхъуэншэу, зэрыщыт дыдэм хуэдэу, мы дунеижьым дыIуплъэну къытхуиухат – фIыуэ хэлъыр пщигъэгъупщэжу, щIэ щIэткъым хьэбыршыбырагъэрэ напэншагъэу абы щызэрахьэм. Зезыхьэри цIыхущ, щIызэрихьэри цIыхущ.
ДылIэнущ псори – ар тфIэмыгущIыхьэт.
ГущIыхьэ тщыхъурт дуней дызытетыр
Зэгуэрым нэщIыса зэрымыхъунур,
НэгъуэщI дунеи зэрыдмылъагъунур.
ЦIыхур IыхьитIу – псэрэ Iэпкълъэпкъыу – зэхэлъщ. Зым гулъытэ лей хуэпщIу адрейр къэбгъэнэнкIэ Iэмал иIэкъым – тIуми зэгъусэу зегъэужьыпхъэщ. АрщхьэкIэ цIыхум – псэущхьэ хьэл зэрыхэлъыр
игъэбелджылыуэ – и Iэпкълъэпкъыр, и ныбэр япэ фIощ. Ныбэм хуищI гулъытэм хуэдиз псэм зегъэужьыным хуищIыгъамэ, шэч хэмылъу, мы дунейр щхьэ зытIущкIэ нэхъ лъагэнт. Ар дэ дымылъагъунуми, ди бынхэм, абыхэм я быныжхэм апхуэдэ насыпкIэ дахуэхъуапсэрт.
Захуагъэмрэ цIыхугъэмрэ щIым тепщэ щыхъуным, къэхъугъэм и дахагъэм цIыхур зэгуэр хуэфащэ хъуным дыщIэхъуэпст. 149

Уэ къыбгурыIуэрт сэ гъащIэ гъуэгухэм я нэхъ гугъу дыдэр – пэжыр си гъуазэрэ усэ къарукIэ ем сезауэу сыпсэуныр – къызэрыхэсхар. Си мурадхэр сыт и лъэныкъуэкIи къыздэпIыгът. Щхьэгъусэ пэжу, ныбжьэгъу нэсу узиIэт. Си щIыбым укъыдэтт, Iуэхушхуэхэм сытебгъэгушхуэу. Уи къабзагъэрэ уи гуапагъэкIэ дунейм и мыхъумыщIагъэ псоми сыщыпхъумэрт.
«Лъагъуныгъэншэу псэуну хъунщ ухуэупсэ уи бийм», – жиIэгъащ Овидий. ЩыIэу къыщIэкIынкъым цIыхум дежкIэ абы нэхърэ нэхъ тезырышхуэ. А гурыщIэ иным и мафIэм, зэ нэхъ мыхъуми, укъимысауэ дунейм уехыжынри, шэч хэмылъу, насыпыншагъэшхуэщ. Сыту жыпIэмэ, зэрыгъафIэу пситI щызэдэхащIэрщ наIуэ щыхъур и купщIэр мы гъащIэм.
Уэрэ сэрэ ди лъагъуныгъэр ди фIыгъуэт. Ди сабиитIыр – ди
мылъкут. Гушхуауэ дунейм дытетт, насыпкIэ зыми демыхъуапсэу. Маринэ, зыкIи дыкъуэншакъым,
Къуэншар нэгъуэщIщ, къуэншар нэгъуэщIщ.
Ди лъагъуныгъэр хуэхъумакъым, –
Дунейр ныкъуэщIщ, дунейр ныкъуэщIщ. Фэеплъ

е зы зы псалъэ сатыр хэтмэ, УсэщIэ стхамэ, псом япэу, сыкъызыхуеджэр уэрат. ГукIэ арэзы
сытемыхъуэжу занщIэу къыхэбубыдыкIырти, нэгъуэщIкIэ зэсхъуэкIыну чэнджэщ къызэптырт. Зэгуэрым, гъащIэм дытепсэлъыхьу дыздэщысым, «Жьыбгъэшхуэ къыкъуэурэ фIей псори мы щIым трипхъэнкIыкIамэ аратэкъэ», – жысIат. «Ар хъарзынэт, ауэ цIыхугухэм щыгъэпщкIуа фIейр дауэ къызэрипхынур?» – зебгъэужьат адэкIэ си гупсысэм. Усыгъэм
куууэ хэпщIыкIырт, макъамэр уи гъащIэ дамэт. Дахагъэрэ къабзагъэкIэ гъэнщIа дуней телъыджэ уи псэм къыщепхьэкIырт.
ар АпхуэдизкIэ акъыл гъэтIыса уиIэти, зэ упсэууэ етIуанэу ещхьт укъалъхужам. Сыт хуэдэ Iуэхуми гупсэхуу, зэпэшэчауэ уегупсыст икIи хэкIыпIэм я нэхъ тэмэмыр къыхуэбгъуэтырт. Нэхъыжьми нэхъыщIэми чэнджэщ щхьэпэ пщагъуэтырт.
Сымаджэу ущыхэлъахэм лIыгъэрэ бэшэчагъыу пхэлъам хуэдиз цIыхухъуми къылъыкъуэкIыфынкъым. А махуэхэм тIэкIу-тIэкIуурэ къызжепIахэр иджы зэхэслъхьэжащи, сабиитIымрэ сэрэ уэрыншэу адэкIэ дызэрыпсэунум теухуа чэнджэщ тхылъщ. Уэ пщIэрт фIы лъэпкъ къызэрыппэмыплъэр. Сэ си фIэщ схуэщIыртэкъым Iейм я нэхъыкIэр къытхуиухауэ. 150
СымыщIэу сщIэнур сэ сыныпщхьэщытт,
Уи узыр IэкIэ пщхьэщысхынт, слъэкIамэ.
Ажалыр, итыгъамэ цIыху сурэт,
Уэр щхьэкIэ тесшэфынут щIакIуэкIапэ.
АрщхьэкIэ ажалыр уплъэкIи къыпхуэмылъагъу, уIэбэкIи къыпхуэмыубыд, уеджэкIи узэхэзымых гъуэбжэгъуэщ гущIэгъуншэщ.
И хабзэ пхэнжхэм мы гъащIэм
Уи нэ дахитIыр дэплъызт.
БжьыхьэкIэ тхьэмпэу, уигу пIащIэр
Жьы мащIэм игъэкIэзызт.
Мы дунеижьым гу пцIанэу
УпэщIэтащ, пхулъэкIыху.
Усхъумэфакъым, Маринэ, Сыпхуэхъуфакъым мэIуху.
КъишхыдыкIаи си гущIэм
ЗыщIар си япэ гукъэкI:
Жьы хъуахэрщ ихьыр ажалым,
Мыдрейхэр гъащIэм еукI. Фэеплъ

Унагъуэ дыхъуным мазэ иIэжу япэ усэр пхуэстхат. Абы гупсысэ нэхъыщхьэу пхырыкIырт псэкIэ уи гъунэгъу цIыху уиIэным нэхърэ нэхъ насыпышхуэ дунейм зэрытемытыр. ИкIи мыпхуэдэ сатырхэмкIэ иухыжырт:
Мылъкури щIыхьри щхьэгъэпцIэжщи, псэр
Зыхуэныкъуэ псэ фIэкIа щымыIэ…
Нобэ къэскIэ, сфIигъэдийуэ псэр, Уэ узмыгъуэтыжу схудеху щIыIэ.
ЖысIэну сызыхуеяр щIэгъэхуэбжьауэ зыхищIэн щхьэкIэ, апхуэдэут а усэр зэриухыпхъэр. АрщхьэкIэ дызэрызэдэпсэуа илъэс 14-м щIигъум къриубыдэу, уэ зыкъозмыгъащIэу, сэ куэдрэ сыкъыхагъэскIыкIащ иужьрей сатыритIым. ЩIыIэ-щIыIэу сигу къэкIырт «зы мыгъуагъэ гуэр къытщымыщIащэрэт», жысIэу. ИтIани «сыт-тIэ усэр апхуэдэу сухамэ, дыпсэущ, дыузыншэщ, насыпыфIэу ди бынитIыр зэдыдопIыж», жысIэрти, зытезгъэужырт. цIыхум Гур зэрыгъум дыгъур ирожэ. Гъатхэу, дунейм и щIэрэщIэгъуэу къыттепсыхащ насыпыншагъэшхуэ. Илъэс куэдкIэ псэхугъуэ къызэзымыта, си псэр дзапэкIэ сэзыгъэIыгъа сатырхэм иджы я увыIэпIэ къагъуэтыжащ – тетщ иджы ахэр уи фэеплъ сыным: 151
Нобэ къэскIэ, сфIигъэдийуэ псэр,
Уэ узмыгъуэтыжу схудеху щIыIэ…
Жьэ мыгъуэ сипсэлъыкIати, Маринэ!


Зи Iейр зи гуэн лъапэ щыщIэзымытIэжыф дунеижьым щхьэкIэ
щай сэ уэзмытыну. Уи деж сынэкIуэныр къэслъытэнт насыпу. Дауэ къэзгъэнэну ди бынитIыр ибэу?!
Ди хъыджэбз цIыкIуитIым я хьэтыркIэ, уэ уи хьэтыркIэ сэ хуейщ мы щIым сыщыпсэун:
Сэ хуейщ иджыри къыпищэн си гъащIэм,
Иджыри фIыуэ фыслъагъуным папщIэ!
Мы тхыгъэмрэ птеухуа усэ гупымкIэ уи сурэт нэс цIыхум я нэгу къыщIэзгъэувэфмэ, мызыгъуэгукIэ си мурадыр къызэхъулIащ. Ауэ ар мызыгъуэгукIэщ. Зэгуэрым сыныр къутэжынущи, дунейр къутэжыхункIэ уэрэдыр кIуэдыжынукъым. Сэ мы щIым сытетыхункIэ Фэеплъ
яужь ситынщ зэманым и жьыбгъэм имыпхъэхыфын, апхуэдизу гуузу усIэщIэзыча ажал жагъуэр зыпэмылъэщын усэ-фэеплъ пхуэзгъэжыным. Ар дыдэмкIи уэрэ сэрэ ажалым дытекIуэнщ!
Си уэрэд мыух!.. Си гъыбзэ кIэншэ!.. Сыпхуэарэзыщ! Жэнэтыр унапIэ Тхьэм пхуищI! Напэ хужькIэ Тхьэм дызэхуихьыж!
Сэ нисхьэжынщ уи пащхьэ си гур къабзэу, СыкъызэрыпцIыхуу щытам ещхьыркъабзэу.
Ауэ мы зымкIэ сынолъэIу, си псэгъу:
Телъынущ дыркъуэ куэди – къысхуэгъэгъу! . ДЕЖ 1
Мылъкури щIыхьри –
Псори щхьэгъэпцIэжщ,
ПсэкIэ фи гъунэгъуу
ЦIыху къэфлъыхъуэ.
Фи псэр пIыщIэу
Къыщыфхуихуэм деж
Фигъэхуэбэфыну
Псэ къэфлъыхъуэ.
ГъащIэ лъащIэм
ЩIэгъэпщкIуащ IэфIагъ,
ЕлъэпIэкIыу дунейм тетым
ФIыгъуэу.
ЗыхэфщIэнум
И кIэм нэсу ар,
ИгъэфIэну фи псэр
Псэ къэфлъыхъуэ.
КъыфхуэгумэщIэну Гуауэм деж,
Фыкъригъэлыну
Закъуэныгъэм,
Щэхуу псэр
ЩыффIэнэщхъейм и деж
ФызыхищIэфыну
Псэ къэфлъыхъуэ.
НэгъуэщIыпсэм
И хуабагъ-гуапагъщ 152
10 Заказ №733 Фэеплъ
МафIэ щэхукIэ
Ди псэр тхуэзыгъаблэр,
Къытхилъхьэжу
Мыух жыджэрагъ,
Гукъыдэжхэр
Арщ къытхуезыгъэблыр.
ПщIыгъумэ ПсэкIэ уи гъунэгъуу цIыху,
Ажал дыдэр, уеблэм,
Мышынагъуэ.
КъывэмыпцIыжыну
Фыпсэуху
ПсэкIэ фи гъунэгъуу
ЦIыху къэфлъыхъуэ.
Мылъкури щIыхьри
ЩхьэгъэпцIэжщи, псэр
Зыхуэныкъуэ псэ фIэкIа
ЩымыIэ…
Нобэ къэскIэ,
СфIигъэдийуэ псэр,
Уэ узмыгъуэтыжу
Схудеху щIыIэ… 2
ФэрыщIагъыу
Зы мэскъал пхэмылъ:
Уодыхьэшх
Уи макъыр зэрылъэлъу.
Урещхьщ сабий цIыкIум,
Удз гъэгъам,
Псынэ къабзэм,
Гъатхэ уэшх хьэлэлым.
ФэрыщIагъыу
Зы мэскъал пхэмылъ:
Къощ уи нэгум IупщIу
Уи гурылъыр,
ЩыIэщ нэпсхэр
КъыщыпфIыщIэлъэлъ,
Уигу зы мыхьэнэншэри
ПфIежалIэу.
ФэрыщIагъыу
Зы мэскъал пхэмылъ: 153 154
Фэеплъ
Ужыджэрщ,
УгъащIэщ зэрыщыту.
Удз гъэгъахэм
КъеIыпхри сэхусэплъ,
ПщIащ абыкIэ тхъуэплъ
Уи нэкIущхьитIыр.
Уи щIалагъэм
Ижь гуакIуэ къысщIеху,
КъысщищIыжу си дунейр
ЩIэщыгъуэ.
Уи гуапагъэр
Сэ си къару щэхущ –
СыщызымыгъащIэщ
ГурыфIыгъуэ.
СыщыпщIыгъум
Сохъур нэхъ цIыхуфI,
СыщыпщIыгъум
КIэншэу сэ согушхуэ.
ЦIыкIуи ини
Ящыхуау си нэфI,
СыщогуфIыкIыпэ
Дунеишхуэм.
ФэрыщIагъыу
Зы мэскъал пхэмылъ…
Егъэнэхури си псэр
Уи гухэлъым:
Сахуоусэ сабийм,
Удз гъэгъам,
Псынэ къабзэм,
Гъатхэ уэшх хьэлэлым. 3
Си махуэ псори
Зэщхьу сэ есхьэкIырт,
КъысфIэщIт дунейм
ГуфIэгъуэ темытыж.
Пщэдджыжь къэсыху
СфIэмыфIу сыкъэтэджырт,
Пщыхьэщхьэр хъуам,
Сешауэ сыгъуэлъыжт.
Уи теплъэ дахэр
ПсэкIэ къэзгъэщIами, Фэеплъ
Укъэзгъуэтыным
Гугъэр хэсхыжат.
Уэра къысфIэщIу
ЦIыхубз гуэр сщIыгъуами,
КъыщIэкIри пцIылъэу,
Ари сфIежьэжат.
Сыпсэурт апхуэдэу.
Махуэм я нэхъ уэфIми
Си гущхьэм пшагъуэ телъым
Сигъэмэхт.
Си гурыфIыгъуэр жэщкIэ слъагъу
ПщIыхь IэфIхэрт – Уи макъ гуапащэр
Ахэм щызэхэсхт.
Пщэдджыжьыр хъуамэ,
И хъым закъуэныгъэм,
Дапщэщи хуэдэу,
Сэ сыкъихутэжт.
СфIэщIыжырт зэш мыухыр
Си ухыгъэу –
Уэрыншэу гъащIэр
Псэм фIэмыIэфIыжт.
Ауэ, сымыщIэу,
Уэ зы махуэ гуэрым
Си гъащIэ уафэм
УкъыщыхъуэпскIащ.
Къыппэплъэ защIэу езэша
Мы си гум
УкъицIыхужри –
Нэпс къысфIыщIэкIащ.
Къысхуэпхьщ гуфIэгъуи,
ПхузощI мыух фIыщIэ,
Уэ гъащIэм гукъыдэж
ХуэзбгъэщIыжащ…
СыныщыпIуплъэм,
УкъикIыу си гущIэм,
СфIэщIат си пащхьэм
Укъиувэжа. 4
ФIыуэ слъагъум
Сэ сыщыпэIэщIэм,
Уэ IэубыдыпIэншэу 155 Фэеплъ
Уохъу пIейтей.
Ухуэзэшу арщ
Уи гъэфIэн пщащэм –
КъызгуроIуэ уи хьэлыр
Абдей.
Ауэ дахэм IэплIэ къызишэкIыу
Гуапэу ар
КъыщиплъэкIэ си нэгу,
Сэ къызгурымыIуэ
Уи щытыкIэр:
Щхьэ абдежи упIейтейрэ,
Сигу? 5
Хуабэ щIэмылъыжу
Къинэм мо уафэгум,
Шэрхъ къудейщи дыгъэр –
Зым и мысэбэп.
Сыкъытенэу щытмэ
Уэрыншауэ щIыгум,
Дэнэ сэ къисхыну
Си гум илъын дэп?! 6 156
«Сыт фIыуэ сыкъыщIэплъагъур?» –
ЗыбгъафIэу укъызоупщI.
«Сыт гъащIэр фIыуэ щIалъагъур?» –
Жэуапыр сэ пызоупщI. 7
– Адрей цIыхубзхэм елъытауэ
Сызыхуэдэр зэи къызжепIакъым.
БзыщI щыхэлъкIэ, гурыIуэгъуэщ, дауи, – Сэ абыхэм зыкIи сефIэкIакъым.
– ЩIы уи фIэщ, сэ зыри пщызбзыщIакъым,
ПщIэм си гуапэщ Iуэхум и пэжыпIэр:
ЩIым тет псоми сэркIэ я нэхъ лъапIэр
Адрейхэм зэи уезгъэпщакъым.

Уафэ, сыт уэшх-нэпсхэр уэ къыщIумыкIыхыр,
ЗэщIэпыхьэу пшэжьхэр къыщIумыгъэгъыхыр? Фэеплъ
Бзухэ, фи уэрэдыр гъыбзэкIэ зэфхъуэкIыт,
Дыгъэ, умыщыгъуэу, сыт укъыщIыкъуэкIыр?! 2
Уехыжащ гуузу мы дунейм,
Уи щIалэгъуэт, си Маринэ мыгъуэ.
Щхьэ ухыгъэм къыпщыхуат и ней? –
Уи дахэгъуэт, си Маринэ мыгъуэ.
Зым имыщIэу, кхъэм укъисхыжащ,
ЩIы щIагъ пэшыр кIыфIщ, Маринэ мыгъуэ.
Си гум и щIэм ущыщIэслъхьэжащ,
Сыптепыхьэу, си Маринэ мыгъуэ.
Мы си гущхьэу Iуащхьэу къэбэгар
Кхъащхьэ пхуэхъури, си Маринэ мыгъуэ,
Мыхуэлэж гъэгъауэ хэссэжащ
Си гухэлъхэр, си Маринэ мыгъуэ.
ГуIэ нэпсу уэ пхущIэзгъэкIар
Зэхэжыхьри, си Маринэ мыгъуэ,
Фэеплъ сыну уи кхъащхьэм хэкIащ,
Уи дахэгъуэт, си Маринэ мыгъуэ.
ЦIыхур лIамэ, хокIуэдэжыр щIым,
Уи щIалэгъуэт, си Маринэ мыгъуэ,
Си Iэпкълъэпкъым ухозэрыхьыж
ТIэкIу-тIэкIуххэу, си Маринэ мыгъуэ. 3
УщызекIуэрт щIылъэм щабэрыкIуэу,
УбэкъуэхукIэ пIэ ищын къыпфIэщIт.
Къру кIапсэ къиувамэ уэгум,
Я джэ макъым укъигъэгумэщIт.
Уегуэуакъым цIыхум уэ игъащIэм,
Уигу хагъэщIмэ, къыпфIыщIэкIырт нэпс.
Уи балигъи, сабии, хьэпщхупщи –
Псэ зыIутым уи гущIэгъу лъыбгъэст.
ГумащIагъкIэ уэ къыппеуэфыну
Зырызыххэт тетыр мы дунейм.
Уи дахэгъуэу щIым ущIыхьэжыну
Щхьэ яущIт унафэм я нэхъ Iейр?.. 157 158
Фэеплъ
Илъэс енкIэ, псэр пфIэмыIэфIыжу,
ШыгъушыпсыпIэм щыпшэчащ бэлыхь…
УцIыху щыпкъэт, хейм урахеижт уэ,
Уагъэпшыныжар хэт и гуэныхь?! 4
Жэнэтбзу уи хадэм
Зэ къэмылъэтам,
Уащымыщ Тхьэ лъапIэр
НасыпкIэ зэтам…
Си жыг хадэр жыжьэт, – Дауэ къэбгъуэта?
Зэрыгъужым хадэр
Хэт гу лъыуигъэта?
Уи уэрэду гуапэр
Си гум сфIыхыхьат.
Сыбдемыжьуужу
Махуэ къэмыхъуат.
Уи бзэ IэфIым жыгхэр
Къыдэгъэгъэжат.
ХэгъукIа нэгъунэ
Гулъ къыдидзыжат.
Пхъэщхьэмыщхьэр багъуэрт,
КъыхэмыкIт кунэф.
Си гуфIэгъуэт – Тхьэшхуэм
Къысщыхуат и нэфI.
Си жыг хадэм абгъуэ
ЩыпщIу къыщысщIам,
Дыгъэ бзийр хъыринэу,
Уэгум сыщещIат.
Жьыбгъэ Iэл гъатхэкуу
Дэнэ къытхуиукIт?
Щызэридзэм абгъуэр
Си фэр пыхьэ-пыкIт.
Шыр цIыкIуитIыр къанэу
Укъыщехуэхам,
КъысфIэщIати къуршхэр
Си плIэм къыдэхуа… Фэеплъ
Укъэслъыхъуэу хадэм
Дапщэрэ сихьа? –
СыкъикIыжыфакъым,
Сыптемыпыхьау.
Жыг къудамэ къэскIэ
СфIощI иджы утес.
КъыкIэрехыр уи мэ
Пхъэщхьэмыщхьэ къэс…
Уи уэрэду гуапэр
Си гум сфIыхыхьат.
Сыбдемыжьуужу
Махуэ къэмыхъуат.
Укъызиту ди Тхьэр
Щхьэ щIэфыгъужа?
Апхуэдизу пасэу
Щхьэ усIихыжа?! 5
Ди пситIыр илъу зы чысэ
Ажалым хуэмышэча,
БлэплъыкIри апхуэдиз мысэм,
Гуузу усIэщIичащ.
Шэ мыгъуэу уэ къуиутIыпщари,
ГъущI плъауэ, си гум къинащ,
Уэрыншэу мы дунеижьым
Ныбжь псэншэу сыкъытенащ.
Ббгъурылъу сыщIалъхьэжыну
Уэсяту къахуэзгъэнэнщ,
Ди пситIыр зэхуэмызэжмэ,
ЩIы щхьэфэр къэзгъэхъеинщ. 6
ЗызмыIэжьэу сынэкIуэнт уи деж, – СабиитIыр къызоплъыр гъырнэIуу.
Сытхэр сщIэну? Сытхэр си Iэмал? Ситщ фи я кум, си гур сфIызэпекъуу.
Хабзэ ткIийуэ гъащIэм къыдокIуэкI, –
Къыпхухэмыхынум ухегъадэ: 159 160
Фэеплъ
СыщыIэжкъым щхьэгъусэу афIэкI,
ЩIым сытетщ ди бынхэм сраадэу. 7
Узидамэт. Си гуфIэгъуэр зым
КъезмыгъащIэу, ситт уэгу къащхъуэ лъащIэм.
Бзу дамэншэу сыщызеуэу щIым
ЕсхьэкIынущ къысхуэна си гъащIэр. 8
БжесIат зэгуэрым зыми зэхимыхыу,
Уэ зым фIэкIа нэгъуэщIым зэхимыхыу:
«Маринэ, сэ уэ фIыуэ узолъагъу».
Иджы бжызоIэ дуней псом зэхахыу,
Уэ зым нэмыщI, мы дуней псом зэхахыу:
«Маринэ, сэ уэ фIыуэ узолъагъу!» 9
Дахагъэм щхьэщэ хуумыщIу
Зы махуэ умыпсэуат.
Дахагъэр уи псэ хеищэм
ДыгъэпскIэ щызэIущат.
Уихьэхуу макъамэ гуакIуэм
Уэгу щIэншэм псэкIэ ущест.
Уи нэпсхэр къыпфIыщIэлъадэрт,
Зэхэпхмэ усыгъэ нэс.
Къурш щхьэхухэм, мэзхэм, гъэгъахэм,
Псы уэрхэм защумыгъэнщIт.
Къэхъугъэм фIыгъуэ мылъытэу
Бгъэдэлъыр пхуэмыIуэтэщIт.
Дахагъэм хуэмыгумащIэ
Плъэгъуамэ, уи гур пфIыхэщIт.
Дахагъэм мы дунеижьыр
Къригъэлыну къыпфIэщIт.
Уи нитIыр уи псэм и гъуджэт, – ЩIэплъагъуэрт дыщэ IуэнтIа.
ЩIэ щIэткъым ахэм гурыщIэ
Телъыджэу къысхуаIуэтам… Фэеплъ
Дахагъэр дыгъэ бзий нуркIэ
Уи гущIэм щызэIущат…
Дахагъэм щхьэщэ щыхуэсщIкIэ,
Си нэгум щIэтыр уэращ. 10
– Маринэ, пщIэжрэ, бжьыхьэку мазэт,
Дыгъэпсым тхьэмпэр хэджэгухьт?
– СощIэжыр, Толэ, ди зэхуэзэр,
А махуэм нобэми сопщIыхь.
– Маринэ, пщIэжрэ, гухэлъ усэ
Уэ япэу сыкъыщыпхуеджар?
– СощIэжыр, Толэ, фэрыщIыншэу
Уигу илъхэр къыщызэпIуэкIар.
– Маринэ, пщIэжрэ, щхьэтечауэ
Схуэхъу гъащIэ гъусэ щыбжесIар?
– СощIэжыр, Толэ, си нэкIу плъахэм
Жэуап уэ къузэратыжар.
– Маринэ, пщIэжрэ, а пщэдджыжьыр –
Уэ япэу ущысхуэпщэфIар?
– СощIэжыр, Толэ, къызжепIати
Гухэлъ дэщIызгъури згъэIэфIау.
– Маринэ, пщIэжрэ, гъэмахуэкIэу
Япэ сабийр къыщытхэхъуар?
– СощIэжыр, Толэ, щыпIэщIэслъхьэм
Уи нэгу насыпу ислъэгъуар.
– Маринэ, пщIэжрэ, ди къэкIуэнум Мурад дахащэу хуэдгъэпсар?
– СощIэжыр, Толэ, нэхъ курыхыр
Сабийхэм зэралъыдгъэсар.
– Маринэ, пщIэжрэ, уи щхьэц тхъуахэр
ЗгъэфIэнщ, жьы ухъумэ, щыбжесIар? 161 162 11
Фэеплъ
– СощIэжыр, Толэ, фызыжь дахэ
Сыхъуну къызэрызжепIар.
– Маринэ, пщIэжрэ, «уи япэ сищмэ …» –
ЩыжыпIэм, зэрыпхуэзмыдар?
– СощIэжыр, Толэ, си япэ уищмэ
Нэхъ къапщтэу уэ зэрыщытар.
– Маринэ, пщIэжрэ, сщIат уи жагъуэ,
Лажьэншэу сынокъуэншэкIат?
– Апхуэдэ, Толэ, къысхуэщIэжкъым
Хэтауэ гъащIэ здетхьэкIам.
– Ар дауэ? ПщIэжкъэ? Хъийм сикIат сэ, – IэфракIэм ноби содзэкъэж.
– СощIэж ди гъащIэр зэрыщыту,
Си Толэ, ар къысхуэмыщIэж…
Таурыхъым ещхьт къыздэдгъэщIар:
Къэлътмакъыр си плIэм едзэкIауэ,
Уи къуакIи тафи зэпысчауэ,
Насыпырыхьу сыпIущIат.
Уэ хур хъыджэбзхэм уралейт,
ЗыбгъафIэу уитт фи жэнэт хадэм,
Зыр зым кIэлъыкIуэу пхуэстх уэрэдхэр
Незгъэхьырт бзухэм сэ уи дей.
Къызэптри пIалъэ – сыножьат…
ЩIалэгъуэ-алъпыр щIэзгъэлъэтри,
Си щIакIуэ кIапэм жьыр иупщIатэу,
Мэзылъэ гъуэгукIэ уесхьэжьат.
ДыщIэсми пщыIэ – дыкъулейт:
Дыпсэурт щымыIэу дызэхъуапсэ.
Ди пситIыр илъти дэ зы чысэ,
Уи дыщи мылъкуи дыхуэмейт.
Мывэ зырызу дэтщIеят
Ди лъагъуныгъэм и чэщанэр.
Ди хъыджэбз цIыкIухэу ди гъэфIэнхэр
А чэщанащхьэм дэтшеят.
11 Заказ №1139 Фэеплъ
Сытехьэрт гъуэгу, къимыщIу кIэху.
УкъыскIэлъыплът, тхьэ усхуелъэIуу.
Пшэрыхь къыщысхькIэ, си жэщ гъуэгур
Уи Iэдиихум схуигъэнэхут.
Пшэ Iувхэм кIуапIэ дыкъащIат.
Хэт ди насыпым къеуфыгъуэт?
Уи уафэхъуэпскIи уафэгъуагъуи
Ди чэщанащхьэм щыетат.
Дыхейти – хъуртэкъым ди фIэщ
Iей къытхуихьыну а уэлбанэм.
Ди лъагъуныгъэр ди чэщанэм
КъытфIэщIт хуэхъуну щыблэIуш.
Щхьэ а махуаем удэкIат
Я нэхъ лъагапIэу жьыр щызеуэм?!
Щыблэшэ жагъуэр къыщыптехуэм,
Чэщанэ блынхэр дэзджызджат.
Таурыхъым ещхьт къыздэдгъэщIар.
Зы закъуэт къызэрыщхьэщыкIыр:
Еух таурыхъыу щыIэр фIыкIэ,
Дыдейм нэхъыкIэр къыщыщIат.
Таурыхъым ещхьт къыздэдгъэщIар…
2001, апрель-июнь Усэхэр
ИлъэсихкIэт узэрынэхъыщIэр. 1
Ажал жыхуаIэм гущIэгъу имыщIэ,
Зэхуэдэу щIэри жьыри хегъащIэ.
ИрищIыкIауэ мыхъужын узым,
Бзылъхугъэ дахэр малIэ гуузу.
И щхьэц фIыцIэшхуэр зэбгрыпхъауэ,
Телъщ ар гууэщIу мазих-блы хъуауэ,
Iэ кIуэцIыр зи бгыу мазэр зи нэкIум
МэкIуэщI и нурыр, мэжэщI тIэкIу-тIэкIуу.
ЩIокIыж и нэгум и блэкIа гъащIэр:
Сабийщ. И анэм щIыгъущ, къедэхащIэу. 163 Фэеплъ
Зэми блынджабэм кIэрытщ нысащIэу,
КъыщылыдыкIыу адыгэ фащэр.
Зэм и шыр цIыкIур гущэм щегъафIэ,
Зэми и псэгъум IэфIу хуопщафIэ.
Зэм къытокIуапэ и нэкъыфIэщIхэр:
ПщэфIапIэм щIэтщ ар, хьэкъущыкъу итхьэщIу.
Сыт хуэдэ Iуэхуми ар хуэIэрыхуэт,
Iэдэбт, щIыкIафIэт икIи гурыхуэт.
Дахагъэ нэсыр и тхьэпэлъытэт,
ЯхуищIырт цIыкIуми инми гулъытэ.
ПсалъитIым ящхьэ зэтримычу,
И гъащIэр ихьырт, Iей игу къэмыкIыу.
И сабий дыщэу къызэринэкIым
Нэпс зыщIэз нитIкIэ ар ныхуоплъэкIыр.
ЩхьэлъащIэ дахэм и псэр мэхыщIэ,
КъыщIощ и нитIым упщIэ нагъыщэ:
Си сабий дыгъэр самыгъэпIыжу,
Сыт гъащIэ хьэхур щIыстрахыжыр?
Узыфэ бзаджэм дэщэIу-дэгызу,
Тхьэрыкъуэ пщэхур малIэ гуузу.
Нэр зыщыджылу дахагъэ къабзэр Сыт щIэкIуэдыжыр? Ар дауэ хабзэ?!
Хэфа къудейт ар и насып фалъэм,
Иджы мурадхэр фIызэтощахэ.
ЦIыху цIыкIур гъащIэм пызыщIэ налъэр
Сыту махащэ! Сыту махащэ!
Ажал жыхуаIэм гущIэгъу имыщIэ,
Зэхуэдэу щIэри жьыри хегъащIэ.
Мэдий и нитIыр, мэбауэ хьэлъэу,
Бзылъхугъэр малIэ, гууэщIу телъу.
Щхьэгъубжэм адкIэ жыгхэр щогъагъэ.
Щхьэгъубжэм адкIэ бзухэм щагъахъэ. 2
Маринэ, Людэ* – тхьэрыкъуэ пщэхуитI,
Апхуэдэу пасэу щхьэ фылъэтэжахэ? 164
* Зэшыпхъухэщ (авт.) Фэеплъ
ГущIэгъу къыфхуищIу дитым зи Iумэт
СфIощI дуней ябгэм фытришыжауэ.
Арауэ къыщIэкIынщ, армыхъумэ гъащIэ
Зыгуэрым иIэм, фэ хуеят фиIэн.
Фи гущIэр нэхут, къабзащэт фи гуращэр,
Къэгъуэтыгъуейт щыпкъагъкIэ къыфпэхъун.
Зытелъхэм набдзэ фэ франэхъ гуакIуэт.
ГумащIэрт щIылъэр, фи лъэр теувам.
АрщхьэкIэ дунеижьу хьэщхьэрыIуэм
А фи къабзагъэм пщIэ хуимыщIыфа.
Дей псыхъуэ фIыкIуэрт IэпэзэрыIыгъыу,
И ныджэм фыщыджэгурт лъапэрыху.
Мэртэзей щихухэм, ноби къыфхуэщыгъуэу,
Я тхьэмпэ щхъыщхъхэр щэхуу къаIэпоху.
Зи Iуфэм сабиигъуэр щефхьэкIа
Тэрчыжьым фи лъакъуапIэхэр ехъумэ,
ТолъкъункIэ нэпкъхэм зауэ ирещIэкI,
Игу щыщIэр фэркIэ, зикI, хущIэмыхъумэ.
Фи хадэм ит кхъужьейхэр, гъатхэ хъуам,
Дихьэхыу нэр, фэ фэщхьу, зэщIогъагъэ.
Тэрч уафэм вагъуэ цIыкIухэр къитIысхьам,
Нэхъ лыдхэм соплъыр сэ, фыфейр къэслъыхъуэу.
Къуажэбгъум шкIурэу къыщыщIэж псынэпсым
Фи жьгъыру макъхэм хуэдэщ запищIыж,
Хъыджэбз гухэлъ хуэфIуатэу фыщхьэщысу
Къыщохъури – фи сурэтхэр къыхощыж.
Дунейми зихъуэжакъым фи яужькIэ, – Щыхэтщ псэ хейхэр бэлыхь мыухыж.
Фыкъэмыхъуапсэ, ди япэ тIэкIу фищакIэ, – Мыгувэу тхунущ дэри фи лъэужь.
АрщхьэкIэ, псэухункIэ тщыщ зыгуэр,
Ихьынущ гъащIэр гум фыщигъэлъапIэу.
Ищахэм япэ лъагъэсыжыф пщIэрщ
Иужь къинахэм зэлъытар я напэр.
ЩыIэххэу щытмэ хабзэ гуэр ахърэтым,
Жэнэтыр тIуми тыншыпIэ фхурехъу… 165 166 4
Фэеплъ
ЗэтеспIэм си нэр – тхьэрыкъуэ пщэхуитIу
Фи пситIыр уэгум иту сэ къысщохъу. 3
Хэт быным, хэти мылъкум зэпищIауэ
ФэрыщIу зэдэпсэухэр мэхъур куэд.
Уэ дэрэ гухэлъ къабзэ зэхуэтщIауэ
Дыпсэурт, ди гущIэм къришу уэрэд.
ФэрыщIхэм дигу ящIэгъурт ди фIэщыпэу:
ЗэрощI я жагъуэ, тыншу зопцIыжыф.
Апхуэдэу щыхъукIи, и тезырым напэм,
Гугъу демыхьыщэу, ахэр IэщIокIыф.
… Зэман дэкIащ. Уи кхъащхьэм сыщхьэщыту,
БлэкIам сытегъэу, си гур соухыж.
Къэхъуакъым насып псори зым ириту,
Къыдет гуфIэгъуи – пIащIэу тIэщIехыж.
ФэрыщIхэри зыгуэркIэ насыпыфIэщ:
Зыр лIэкIэ, зым дунейр къытемыункIыфIэ.
ИлъэсихкIэт узэрынэхъыщIэр, Илъэс тIощIкIэ иджы сынэхъыжьщ.
Уэ сыт щыгъуи уитынущ зы ныбжьым,
Сэ куэд мыщIэу сыхъупэнущ лIыжь.
Жыгыжь пхъафэу, жьыгъэм сифыщIауэ,
Махуэ гуэрым сыныпхуэкIуэжынщ.
Уи дахагъэм зыкIи хэмыщIауэ,
Ахърэт пщIантIэм сыщыпхуэзэжынщ.
Япэу уэ сыщыпIуплъам хуэдабзэу,
А дакъикъэм си пIэм сижыхьынщ.
КъызэроплъIар псэкIэ зыхэпщIауэ,
Уэри мащIэу укъэпIейтеинщ.
ЗытэлайкIэ уи нэр къыстенэнщи,
СыкъыумыцIыхужу узблэкIынщ.
«Къызэплъыпэт, ар сэращ, Маринэ», – Щэхуу си псэр ныпкIэлъыкIиинщ. А джэ макъым уи псэр къыдэскIэнщи,
Уэ си дежкIэ зыкъэбгъэзэжынщ. Фэеплъ
Ди насыпыр зэзыпха Iэлъыныр
Щоста махуэр уигу къэзгъэкIыжынщ.
Уэ абыкIэ сыкъыумыцIыхужмэ,
Сэ мыбыкIэ сыкъэпцIыхужынщ:
Удз гъэгъахэм гвоздикэм хуэбгъадэ
Зэрахэмытар ныбжесIэжынщ.
«Мы си нитIыр ещхьщ александритым», – ЩыжыпIари сэ къозгъэщIэжынщ.
Насып щхьэцкIэ седжэу уи щхьэц фIыцIэм
Хэта тхъугъэм гу лъозгъэтэжынщ.
Уэ абыкIи сыкъыумыцIыхужмэ,
Мис мыбыкIэ сыкъэпцIыхужынщ:
Нэхъ пфIэфI дыдэу щытыгъа уэрэдыр
Си лIыжь макъ тхъунщIамкIэ къыхэздзэнщ.
Зы лъэбакъуэ, уи гур къыпфIилъэту,
Къысхуэпчынщи – Iэнкун укъэхъунщ:
Ди хъыджэбз цIыкIуитIым я сурэтхэр
Си нэджыджым иту къэплъагъунщ.
Зы хъуэпскI гуэр уи нэкIум ирижэнщи,
Зы телъыджэ псэм зыхищIэжынщ.
ГъэфIэгъыбзэу ахэм узэреджэу
Щыта цIэхэр къэпIущэщыжынщ.
Ахърэт пшапэр къызэщIигъэнахуэу,
Ахърэт уэгур къыхэхъуэпскIыкIынщ.
Уи гуапагъэ хуэзэша мы си псэм
Щэхуу уи псэм зынришэкIынщ.
Мис абдеж, уи Iэпэр пфIэкIэзызу, Си щхьэ къетхъухам Iэ къыдэплъэнщ.
ПхужымыIэу псалъэ, уи нэкIущхьэм Нэпскъудамэ къыпфIытелъэдэнщ.
Уи Iэгу щабэр къазэрылъэIэсу,
Си щхьэц хужьхэр фIыцIэ къэхъужынщ.
Мы си нэкIум щызэблэкI зэлъахэм
НапIэзыпIэм зыкъаузэхужынщ.
ЩIым уэрыншэу щысшэча бэлыхьхэр
Зы лъэужь ямыIэу бзэхыжынщ.
Жэнэт бзухэм дыкъауфэрэзыхьу,
Жэнэт хадэм дызэдихьэжынщ. 167 Фэеплъ 5
Уи бампIэр къыщыстеуэкIэ, Маринэ,
КъриIуэнтIыкIыу си гущIэр мэуз.
Уэ щымыIэжыр усщигъэгъупщэну
Яхэткъым нобэ псэухэм зы цIыхубз.
Ди пситIыр, зэрыгъафIэу, илът зы чысэ,
Сысейр и закъуэу сыт къыщIранар?
Имыгъуэтыжу си псэм и псэ гуэгъур
Хэтщ бэлыхьищэ нобэ къэскIэ ар.
Си пщIыхьхэм уэ щIэх-щIэхыу укъыхохьэ,
Апхуэдэм деж упсэууэ сэ къысфIощI:
Дитщ гъатхэ хадэм IэпэзэрыIыгъыу, –
Сыкъызэщыумэ, си пэш щIыIэр нэщIщ.
Уи бампIэр щыхъукIэ сэ схуэмыхьыжыххэ,
Ди хъыджэбз цIыкIухэм IэплIэ яхузощI.
Уи теплъэ налъэ я нэгухэм ислъагъуэм,
СыныпIуплъауэ зытэлайкIэ сфIощI.
Ди бын цIыкIуитIым уэ къыумыгъэщIахэр
Къахупищэну Тхьэшхуэм сэ солъэIу.
Зыхызолъхьэжри сэ аргуэру лIыгъэ,
Зезгъэщхьу псэухэм, си гъуэгуанэр сокIу.
Уи бампIэр къыщыстеуэкIэ, Маринэ,
ХэкIыпIэншагъэм си псэр егъэгыз.
Уэ щымыIэжыр усщигъэгъупщэну
Яхэткъым нобэ псэухэм зы цIыхубз. 2001-2021 168 Сабийхэм папщIэ
Гримм зэкъуэшхэрТаурыхъ
Еуэрэ-еуэрэт, жи, зы фызыжь цIыкIу псэут, жьы дыдэ хъуауэ. Фызыжьыр хадэм кIуэри, джэш фалъэ къыпичщ аби, игъэвэну мурад ищIащ.
«Джэшыр згъэвэнщи, сытхъэжынщ», – жи игукIэ. 169
Хьэкум мафIэ ирищIэри, нэхъ зэщIэстын щхьэкIэ, хьэуазэ тIэкIуи иридзэжащ. ИтIанэ джэшыр шыуаным ирикIутэу щIидзащ.
Мис абдежыращ псори къыщежьар. Хьэуазэр хьэкум щридзэм, зы хьэуазэ цIыкIу къыхэжри, унэ лъэгум ехуэхащ. Джэшхэри щрикIутэм, зы джэш закъуэ къыIэпыхури, ари къехуэхащ.
ТIури зэбгъурылъу щылъщ.
Хьэкуми зы дэп цIыкIу къихури къабгъурыхуащ.
Арати, хьэуазэм жеIэ:
– Дэнэ фыкъикIа, ныбжьэгъу лъапIэхэ?
– Сэ хьэкум сыкъихуащ, – жи дэпым. – Сыкъимыхуатэмэ, – жи, – сыкIуэдат: мафIэм сыхисхьэнурэ яжьэ сыхъужынут.
Джэшым жеIэ:
– Сэри си насыпым къихьри, мыбдеж сыкъытехуащ. Ар мыхъуатэмэ, адрей си ныбжьэгъу джэшхэм ещхьу, сэри джэшлыбжьэ сыхъунут.
Хьэуазэми жеIэ:
– Сэри сыщогуфIыкI, хьэкум симыхуэу, мыбдеж сыкъызэрехуэхам.
– АтIэ, сыт иджы тщIэнур? – мэупщIэ дэпыр.
– Сэ си гугъэращ, – жи джэшым, – дунеяплъэ дежьэмэ нэхъыфIу.
– ФынакIуэ, фынакIуэ! – жаIэ дэпымрэ хьэуазэмрэ.
Арати, дунеяплъэ йожьэ ахэр – джэшыр, хьэуазэр, дэпыр. КIуэмлъэм, кIуэм-лъэурэ, зы псыхьэлыгъуэ хуэзащ.
Псыхьэлыгъуэр цIыкIунитIэщ, бгъузабзэщ, ауэ узэпрыкIыну
гугъущ – лъэмыж телъкъым. Сыт и Iэмал?
Хьэуазэр мэгупсысэри, мыпхуэдэу жеIэ:
– Мыращ дэ тщIэнур: сэ зэпрыууэ псым сытегъуэлъхьэнщ, ар фи лъэмыжу фикIынщ. Сабийхэм папщIэ
Еуэри, апхуэдэу ящIащ. Хьэуазэр зэпрыууэ псым тегъуэлъхьащ, дэпри япэ телъэдащ абы. Телъэдауэ ирожэ лъэмыжым. Псыкум зэрынэсу, псы макъыр зэхехри, шынэу щIедзэ. КъоувыIэри, кIийуэ ирегъажьэ: «Уэихь, – жи, – сошынэ, псым сыщошынэ!»
Ар апхуэдэу кIийуэ тетыхукIэ, хьэуазэм мафIэр щIонэри, тIууэ зэпесыкI аби, псым хохуэж. Дэпри псым хохуэ аби, «Сетхьэлэ, фыкъыздэIэпыкъу!» – жиIэу тхьэусыхэурэ щIелъафэ.
Джэшыр нэхъ сакъти, ар псы Iуфэм къыIунащ.
Псы Iуфэм къыIунэри, дэпымрэ хьэуазэмрэ ящыдыхьэшхыу хуежьащ.
Iусу къыщIэкIащ.
Дыхьэшхым-дыхьэшхыурэ, «тIомпI» жиIэу зэгуэудащ.
ЗэIыхьат абы и Iуэхур, ауэ, и насыпти, дэрбзэр хьэулей псы Iуфэм Абы мастэрэ Iуданэрэ зэфIищIэщ аби, джэшыр зэгуидэжащ.
Ауэ дэрбзэрым Iуданэ хужь имыIэу къыщIэкIри, джэшыр Iуданэ фIыцIэкIэ зэгуидэжащ. Абы лъандэрэ а джэш лъэпкъым я зэхуэдитIым деж дыпIэ фIыцIэ яIэ хъуащ. 170 Джэдмышх – Щавель альпийский.
Илъэс бжыгъэкIэ бгыщхьэхэм, Къущхьэхъум щыIэ мэкъупIэхэм, хъупIэхэм къыщыкI удз лIэужьыгъуэщ. И лъагагъыр м 1–2-м нос, лъабжьэжь ищIыр гъумщ, куууэ йокIых. И тхьэмпэхэр инщ, хъурей-кIыхьщ, кIы кIыхь яIэщ. Гъэгъа гъуафэ-пшэплъыфэхэр удзыпкъ щхьэкIэхэм, гъашэм ещхьу, зэфэзэщу зэхэту къыпедзэ июным – июлым. Жылэхэр бжьыхьэм ирихьэлIэу мэхъу. Куэду къыщокI пыпхъуэ, Iэтэ лъабжьэхэм, чэтыпIэжьхэм.
ДжэдупащIэ – Хвощь полевой. Зи лъагагъыр см 30–40 хъу, илъэс зыбжанэкIэ къэкI удз лIэужьыгъуэщ. И пкъыр занщIэу докIей, лъабжьэжь быдэ ещI, и
тхьэмпэ псыгъуэхэр, кхъуакIэм ещхьхэр, Iыхьэ-Iыхьэу зэпытщ, зыбжанэу зэгъусэу, къат-къату зэтету, удзыпкъым и хъуреягъкIэ къыщыпедзэ. Гъатхэм пасэу лъабжьэжьым къыдож удзыпкъ гъуабжэр. Абы и щхьэкIэм зи закъуэ щхьэ цIыкIу къыпидзэм джэдупащIэр къызэрыкIыкI шэжыгъэналъэхэр ирещIэ. Удзыр куэду къыщокI щIыпIэ псыIэхэм, псылъэхэм, губгъуэхэм. Адыгэхэм, абазэхэм, нэгъуэщI лъэпкъхэми куэд щIауэ хущхъуэу къагъэсэбэп. Iэщым яшхыркъым.
ДжэдуукIэ – Тысячелистник обыкновенный, деревей обыкновенный. Илъэс зыбжанэкIэ къэкI удз лIэужьыгъуэщ, и лъагагъыр см 50-м нос. И тхьэмпэхэр кIыхьщ, зэгуэбза куэд яIэщ, и пкъыр занщIэу докIей. Гъэгъа хужьхэр е мащIэу пшэплъыфэхэр, Iэрамэ хъурейуэ,
удзыпкъ щхьэкIэхэм къапедзэ. Джабэхэм, мэкъупIэхэм, мэз лъапэхэм, хъупIэхэм, псэупIэхэм я гъунэгъуу къыщыкIыу куэдрэ урохьэлIэ.
Адыгэхэр джэдуукIэм куэд щIауэ ироIэзэ, ар медицинэм къыщагъэсэбэп. Iэщым яшхыркъым. Джэш – Фасоль обыкновенная. Сэбэпышхуэ хъу хадэхэкI къэкIыгъэщ. И пкъым зызыкIэрищIэн игъуэтмэ, зришэкIыурэ, дожей, и закъуэмэ, занщIэу см 25–30-кIэ докIей. Тхьэмпэхэр бгъуэ-кIыхьщ, гъэгъа къыпидзэхэр хужьыфэщ е пшэплъыфэщ. Джэшым щIыр егъэпшэр, абы и мызакъуэу, и жылэм къэуат куэд хэлъщ. Адыгэхэм джэшыр нартыху лъабжьэм щIасэ е и закъуэу къагъэкI. Джэшым шхыныгъуэ зэхуэмыдэхэр къыхащIыкI. Гъэгъахэм бжьэм фо къыхах. Джуныгу – Лён. Губгъуэхэм, мэкъупIэхэм, хъупIэхэм къыщыкI, лIэужьыгъуэ зыбжанэу зэщхьэщыкI къэкIыгъэ лъэпкъыгъуэщ. Абыхэм яхэтщ илъэс бжыгъэкIэ къэкIхэри, зы гъэкIэ фIэкIа къэмыкIхэри. Джуныгухэм япкъхэр занщIэу докIей, гъэгъа къащхъуафэхэр, шакъафэхэр я щхьэкIэм гъэмахуэпэхэм къыпедзэ. Илъэс бжыгъэкIэ къэкI лIэужьыгъуэхэм лъабжьэжь ящI, зы гъэкIэ фIэкIа къэмыкIхэм я лъабжьэхэр цIыкIущ. ДжырышкIий – Махорка. 171 172
Зы гъэкIэ фIэкIа къэмыкI къэкIыгъэщ. ЦIыхур джырышкIийм куэд щIауэ йолэжь. И тхьэмпэхэр инщ, хуэхъурей щIыкIэщ. ИщIагъкIэ щIэт тхьэмпэхэр нэхъ инщ ищхьэкIэ тетхэм нэхърэ. КъэкIыгъэм и пкъыр см 40–60-кIэ занщIэу докIей, гъэмахуэм гъэгъа гъуэжь-щхъуантIафэхэр и щхьэкIэм къыпедзэ. Бжьыхьэм жылэ гъуабжэ хъурей цIыкIухэр мэхъу. Тутын ящIри ираф. Дзэл – Ива.
ЛIэужьыгъуэ зыбжанэу гуэша жыг е гъурц лъэпкъыгъуэщ, дзэлхэр нэхъыбэу къыщокI псыхъуэхэм, мэзыбгъухэм, щIыпIэ псыIэхэм, къуэ кIуэцIхэм. Абыхэм я пхъэр адыгэхэм, псэуалъэ щащIкIэ, куэду къагъэсэбэп. ГуахъуэкI, фIанэкI, белыкI, шэмэджыкI, Iэгурымэ хуэдэхэр къыхащIыкI. Къудамэ псыгъуэ цIыкIухэр матэ дахэ зэхуэмыдэхэу яху, жыхапхъэ щащIкIи къагъэсэбэп. Паркхэм, гъуэгубгъухэм, къалэ уэрамхэм, гуэл Iуфэхэм къыщагъэкI. Дзэлхэр гъатхэм пасэу мэгъагъэ, а зэманым бжьэхэм фо къыпах. ЩIэныгъэлIхэм къызэралъытэмкIэ, Кавказ Ищхъэрэм езыр-езыру къыщыкIыу ущрохьэлIэ дзэл лIэужьыгъуэ 18-м.
Дзэлыгъуэ – Ива пурпурная, желтолоз.
Гъурцщ. И лъагагъыр м 2–3-м нос. Дзэл лъэпкъыгъуэм хохьэ. Къудамэ нэхъ цIыкIухэр гъуэплъ дахэщ, лантIэхэщ. И гулъхэр цIыкIущ, гъуабжафэщ, и тхьэмпэхэр хъурей-кIыхьщ е бгъузэ-кIыхьщ, см 5–10 я кIыхьагъщ, см 2 я бгъуагъщ. Кавказ Ищхъэрэм дэнэ щIыпIи къыщокI, псом хуэмыдэу псыхъуэхэм, щIыпIэ псыIэхэм. Адыгэхэм матэ дахэхэр къыхащIыкI, жыхапхъэ щащIкIи къагъэсэбэп. Чыуэ паупщIри, бжыхь, гуэзнэч ираху. Гъэгъахэм бжьэм фо къыхах. Дзэху – Бородач кровоостанавливающий. Илъэс бжыгъэкIэ къэкI удз лIэужьыгъуэщ. И лъагагъыр см 80-м нос, и пкъыр занщIэу докIей, и бзийхэр бгъузэ-кIыхьщ. Лъабжьэжь, лъэхъц куэд ещI. Къудамэ цIыкIуи 2–5-уэ зэхэкIыж и гъашэр
июлым – августым къыдедз, бжьыхьэпэм удзыр къогъагъэ. Абы къыхэкIыу дзэхур, кIасэу пыбупщIми, мэкъуфI мэхъу. ДыгъафIэ джабэхэм къыщокI. Дзэху мылыфыр Iэщым фIыуэ яшх. Дзэхур зыхэт дыгъафIэ удзыр, и чэзум пыбупщIмэ, къэуатышхуэ зиIэ мэкъу мэхъу. ДзыгъуэкIэ – Тимофеевка. ЛIэужьыгъуэ зыбжанэу зэхэгъэщхьэхукIа удз лъэпкъыгъуэщ. Ахэр псори илъэс зыбжанэкIэ къокI, я лъагагъщ см 25-м къыщегъэжьауэ см 100–120-м нэс. ДзыгъуэкIэхэм я пкъыр занщIэу докIей, лъэхъц куэд ящI, я бзийхэр бгъузэ-кIыхьщ. КъыщокI губгъуэхэм, Къущхьэхъу хъупIэхэм, мэкъупIэхэм, дыгъэмыхъуэ джабэхэм, хуейхэм, мэз лъапэхэм. Iэщым фIыуэ яшх, мэкъу хьэлэмэти мэхъу. ДзыгъуэкIэхэм ящыщ лIэужьыгъуэхэр цIыхухэм куэд щIауэ, трасэурэ, къагъэкI. ЩIыгъэпшэрхэмкIэ уегугъумэ, удзыр фIыуэ мэбагъуэ, мэкъуу центнер 70–80 зы гектарым хуэзэу къитынущ. Барэсбий Хабзэрэ цIыхугъэрэ
Адыгэм пщIэ хуэщIи, узыхуейр къыпхуищIэнщ.
Ауану зэхэлъыр ауан щIынкIэ ерыщщ.
Бжыр зыIыгъым и унафэр, пхэнжу щытми, кIуэцIрокI.
БэмпIэгъуэ блэжьмэ, бампIэ ущыщIэнукъым.
Гугъэр псэм и щIасэщ.
Гупым и тхьэмадэр фадафэмэ, гупым щхьэуз игъуэтынщ.
Гупым ябгэ хэсмэ, гупыр уигъэбгынэнщ.
ГущIэгъу зимыIэм и диныр фэрыщIагъкIэ гъэнщIащ.
ГъащIэм сыт щыгъуи узыщыгуфIыкIын хэлъщ.
Дин зыIыгъымрэ зи гур къабзэмрэ я гъуэгур нэхущ.
Езыгъэлейм удын нэхъыбэ къылъос.
Езыр зыри имыIысу жылэр зэзымыпэсым ахьмакъкIэ йоджэ.
Жьым пщIэрэ гущIэгъурэ хуэзымыщIыр фIым щремыгугъ.
Законхъуэжыр унагъуэIэпхъуэм хуэдэщ – узэIещIэ.
Законым пщIэ щыхуамыщI къэралыр къэралыгъуэ иувауэ убж хъунукъым.
Зи мурад мыдахэм псалъэ дахэ къыжьэдэкIырейкъым.
Зи напэр хужьу зи гур фIыцIэ нэхърэ – зи напэр фIыцIэу зи гур Зи псалъэ зыгъэзащIэм гъащIэри доIэпыкъу.
Зи хабзэр зыхъумэжым хамэм и хабзэфIри къыхуощхьэпэ.
Къарууншэм, сытокIуэ жыпIэу, лей иумых – къыпщIэкIуэжынКъилэжьакъым жаIэу, хьэдрыхэ зыри къыщIахужакъым.
Къомыджауэ уемыблагъэ, уеблэгъамэ, ди хьэщIэр хьэжь хъуащ къабзэ.
къым.
жумыгъэIэ.
Къыумылэжьа пщIэм жыжьэ унихьэсынукъым.
ЛъхукъуэлIу къалъхуар уэркъ щIыгъуейщ.
ЛIыгъэ зимыгъусэ цIыхугъэм и зэфIэгъэкIыр мащIэщ.
ЛIыфI и псалъэ куэд и уасэщ.
МащIэ зыщIэм нэхърэ хуащIэр зыфIэмащIэр нэхъ нэпсейщ.
Мылъкум беягъэм хегъахъуэри, насыпым хэзыгъахъуэр цIыхуМылъкур ныбэм хуолажьэ, цIыхугъэм пщIэр къеIэт.
Напэ зимыIэм и жейр Iувщ.
Напэр щыкъабзэм псэр мэтынш.
Насыпыр Iыхьэ куэду зэхэлъщ, ауэ псоми я лъабжьэр узыншагъэрщ.
гъэрщ. 173 НэгъуэщI пхузэфIэмыкIми, псалъэ гуапэкIэ цIыхум хуэупсэ.
Нэхъыжьым пщIэ хуумыщIауэ, нэхъыщIэм я пщIэ ущымыгугъ.
Псалъэ гуапэм уасэ щIамытми, и пщIэр инщ.
Силъ сощIэж жыпIэу, лажьэ зимыIэ цIыхум удын ебдзыну дурысУзым я нэхъ Iейр къызыхэкIыр бампIэрщ.
Уи щхьэ ущытхъужыху, къыпщытхъум хощI.
Фыгъуэм мыгъуэ къехь.
ФIы блэжьамэ, фIыщIэ умылъыхъуэ.
Хабзэ зыхэмылъым и сэлам къудейри гурымыхьщ.
ХьэщIэ зи жагъуэм узэрыримыгъэблэгъэн щхьэусыгъуэ и куэдщ.
Хъуэхъури зэрыжаIэм елъытащ – хъуанэу къыщыщIидзыжи къым.
щыIэщ.
ЦIыху мыхъумыщIэм фIы хуэпщIэныр щIагъуэкъым, езым къыпхуищIэныр нэхъ Iеижщ.
ЦIыхугъэ зыхэмылъым адрейхэри цIыхугъэншэу къыщохъу.
ЦIыхум и пщIэр къызэрапщхэм щыщу цIыхугъэр япэ итщ.
ЦIыхум уехъуэхъуну щхьэусыгъуэ умыгъуэтми, хъуэн къыхуумылъыхъуэ. 174
Щхьэщытхъум и пщIэр жыжьэ нэсыркъым.
Щэху пхъумэнумэ, уи щхьэми щыхъумэ.
Iуэхутхьэбзэ зыщIэм гукъанэ хуащIыркъым. Владимир Псалъэжьу зэхэлъ псалъэзэблэдз






























ЕкIуэкIыу: 1. задэ нэхърэ ехыгъуэ задэ. 3. Нысэшхуэ и. егъэбакъуэ. 8. Гъуэмылэпэм еIэзэ, . езауэ. 11. плъагъу Iуэхум Iэр хуэпсынщIэщ. 12. щIалэ и Iуэхущ. 13. и къуэ дзыгъуащэщ.
16. Зы мэлыр. хъужын? 17. и Iэ псы щIыIэ хищIакъым. 18. Зы махуэм., зы махуэм къэзэрщ. 20. Хъуэжэ лIыщIэ къищтэри, лIыщIакIуэ. 23. Унафэ. ипэкIэ егупсыс. 24. кIэлъыджэркъым – кIэлъокIуэ. 25. зи куэд и щхьэ узкъым. 28. Iэщэ. илъ япэ мажэ. 29. Псы. унэмысу уи кIэ умыIэт. 30. къэзыдыгъум джэди къидыгъунщ. Къехыу: 1. мылыф зыхъуарэ бжьыхьэшэ ефа танэрэ. 2. зыгъэпудым пудыгъэ къылъос. 4. и Iэр иIэтми, хуэму тохуэ, анэнэпIэсым хуэму иIэтми, ину тохуэ. 5. и хьэ удз ехъури, унэхъунум я нысэ мэдыгъуэ. 6. Iущым и. ещIэж. 7. Жэм., вы щэхун хэкIыж. 9. Хьэ хей умыукI, фыз хей. 10. Джатэ къихакIэ къыпхуэжэм ущымыщти, . къыкъуэтым хуэсакъ. 14. Уи. къыбжезыIэр уифIщ, илъагъуу зыбзыщIыр уи бийщ. 15. я нэхъ дахэр укIытэщ. 19. щIакIуэ уегъэщI. 20. нэфщ. 21. псалъэ, зыплъыхьи тIыс. 22., си хъыджэбз, зэхэщIыкI, си нысэ.
26. ЗэгъунэгъуитI я жэм. зэхуэдэкъым. 27. Си. нэхърэ си щIалэ. ЕтIуанэ къыдэкIыгъуэм тета псалъэзэблэдзым и жэуапхэр 176
ЕкIуэкIыу: 1. Гъэузи. 4. ХьэщIэм. 8. Мыжьрэ. 9. Лажьэм.
13. ЩыIэкъым. 14. Бзэгум. 16. Бгыкъум. 17. Ущысу. 19. Дзэ. 20. Щэ. 21. ХуэдэлI. 22. Къуалэр. 23. Ит. 26. Зэ. 28. Унэхьэ. 30. Ежьэмэ.
31. Махуэм. 32. Бэлэрыгъ. 34. ЩIэблэ. 37. ЩIыхуэр. 38. Уджэгуу. 39. Хуэмыху. Къехыу: 2. Унэхъущ. 3. Ибэ. 4. Хьэм. 5. ЩIалэм. 6. ЩышхэкIэ. 7. Уэстынщ. 10. Ныбэ. 11. Пэжыр. 12. ЩIэми. 15. МафIэсрэ. 16. Бэзэрым. 17. Улъэсу. 18. Удафэ. 24. ТхьэкIумэм. 25. Зэсэн. 26. Зэхуэдэщ. 27. Делэ. 29. Имылъ. 32. БгъэкIэ. 33. ГъащIэм. 35. Бзу. 36. Нэху. IуащхьэМахуэ №3
(эльбрус)
литературно-художественный и общественно-политический журнал
на кабардинском языке
учредитель:
государственное казённое учреждение Кабардино-Балкарской Республики «КБР-Медиа»
(360017, КБР, г. нальчик, пр. ленина, 5).
главный редактор а. х. Мукожев
редакционная коллегия:
Руслан ацканов, хангери Баков, Борис Бижоев, адам гутов, Залина истепанова (ответственный секретарь),
хамид Кармоков, астемир татроков, Юрий тхагазитов,
хамиша тимижев, людмила хавжокова Корректор – Марина Жекамухова
Компьютерный набор и верстка – Зарета Князева
Журнал зарегистрирован в Управлении Федеральной службы по надзору в сфере связи, информационных технологий и массовых коммуникаций по Кабардино-Балкарской Республике
Пи № тУ07-00127 от 11.01.2018 г.
Подписной индекс: П5891
Подписано к печати 26.05.23. Выход в свет 23.06.23 Формат 70х108116.Бумага офсетная №1. Печать офсетная. Усл. п. л. 15, 4.Уч-изд. л. 12, 3. тираж 2.038 экз. Заказ №1139 Подписная цена на 2 месяца 41р. 77к.
Подписная цена на 6 месяцев 125р. 31к.
адрес редакции: 360000, КБР, г. нальчик, пр. ленина, 5
телефон: 40-04-51. адрес электронной почты: -i: 73i. адрес издателя: 360017, КБР, г. нальчик
пр. ленина, 5. гКУ «КБР-Медиа»
отпечатано в ооо «издательство «Южный регион»
357600, Ставропольский край, г. ессентуки, ул. никольская, 5а
обложка художника Юрия алиева
отпечатано в полном соответствии с качеством
предоставленного электронного оригинал-макета Журналым къытехуэ тхыгъэхэм я пэжагъ-мыпэжагъымкIэ Авторымрэ редакцэмрэ я Iуэху еплъыкIэхэр Iэмал имыIэу Редакцэм къыIэрыхьэ тхыгъэхэр компьютеркIэ тедзауэ, флешкэм е жэуап зыхьыр езы авторхэрщ.
зэтехуэн хуейуэ щыткъым.
дискым тету щытын хуейщ.
къытехуа Журналым «Iуащхьэмахуэм» къызэрырахыжар къагъэлъэгъуэн хуейщ.
Редакцэм и къалэнкъым Iэрытххэм рецензэ яритыну.
тхыгъэ нэгъуэщIыпIэ щытрадзэмэ, Тхыгъэхэр мы адресымкIэ къевгъэхь хъунущ: 360000, Налшык къалэ, Лениным и цIэр зезыхьэ уэрам, 5, епщыкIузанэ къат, «Iуащхьэмахуэ» журналым и редакцэ.
Телефонхэр: 40-04-51 (редактор нэхъыщхьэ); 40-95-72 (жэуап зыхь секретарь); 42-42-14 (прозэ, поэзие, публицистикэ); 40-94-71 (оператор). -i: 73i. Журналыр зэрытедзам дагъуэ гуэр иIэу къыщIэкIмэ, абы теухуауэ
фыщыщIэупщIэ хъунущ: Ставрополь щIыналъэ, ЕсэнтIыгу къалэ,
Никольскэм и уэрам, 5а, ООО «Издательство «Южный регион».
Телефонхэр: 8-879-342-22-09; 8-879-346-87-66. Хьэбас
(1943) Адэжь щIыналъэ, уи налъэ хремыху,
Псэуху уи зы псэ гуауэ хремыхуэ.
ЩремыцIантхъуэ уи зы бын псэуху
ЗэлIалIэ гъащIэу махуэ къэс яухуэм.
Адэжь щIыналъэ, ухъу уи гъащIэр кIыхь,
Уи дыгъэм махуэ къэс уи жыгхэр щIэфу.
Ущыхуей махуэ – дурищхьэузыхьщ,
ДуриIумэтщ, телъыджэ пхуэдмыщIэфми.
Адэжь щIыналъэ, дыносри – дыпщIалъхьэж, Нэхъапэ щыIэ зи бгъэкIэ узыпIым?!
Хъуэхъубжьэу усэ сIэту сыноджэж,
Уэ уи сурэт къытридзэу си IэщIыбым.
Адэжь щIыналъэ, уи налъэ хремыху,
ЦIыху гъащIэу зепхьэ хремын насыпым,
КъыпщIэхъуэ щIэблэм уи къуршыр ялъагъуу,
IуэхущIафэкIэ лъэIэсу уэ уи псыпэм!
Адэжь щIыналъэ, лъагапIэщ щIы хъурейр,
Адэжь щIыналъэу – лъагапIэм и лъагапIэ!
ЕкIуэкIмэ дахэу, хуиту уи дунейр,
УэрэдкIэ духынщ ди гъащIэ лъапIэр!



