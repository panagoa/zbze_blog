 2016 Псалъащхьэхэр
ЖьантIэ
ТхакIуэ МэшбащIэ Исхьэкъ илъэс 85-рэ ирокъу НэщIэпыджэ Замирэ. БлэкIам и дерсыр къэкIуэнум и гъуазэщ. Интервью. 3
ХьэфIыцIэ Мухьэмэд. Зыми пэзмыщI. 16
МэшбащIэ Исхьэкъ хужаIахэм щыщ пычыгъуэхэр. 19
МэшбащIэ Исхьэкъ. ТIасхъэщIэх. Романым щыщ пычыгъуэхэр. 23 МэшбащIэ Исхьэкъ. Усэхэр. 49 УсакIуэ Мыкъуэжь Анатолэ илъэс 60 ирокъу Хьэвжокъуэ Людмилэ. СыгуфIэщэну сыхуейщи, аращ сэ сыщIэнэщхъейр. 60
Бещтокъуэ Хьэбас. Стемыту дамэ щхьэ сыкъэбгъэщIа?. 71
ТIымыжь Хьэмыщэ. УздынэсамкIэ укъэувыIэну уэ къомыкIуххэ. 75
Мыкъуэжь Анатолэ хужаIахэм щыщ пычыгъуэхэр. 80
Мыкъуэжь Анатолэ. Усэхэр. 89 Прозэ
Публицистикэ
Ахъмэт МуIэед. Адыгэ амазонкэхэр. Роман. 103
Бэрбэч Борис. Гъуэгу техьэ тенэркъым. 132
Сэхъурокъуэ Хьэутий. Лъэпкъ зэхэщIыкIым куэд елъытащ. 135
КхъуэIуфэ Хьэчим. УсакIуэм и пэж пшынэр. Эссе пэлъытэ. 140
Литературэ щIэныгъэ. Критикэ
Хьэвжокъуэ Людмилэ. Зауэмрэ мамырыгъэмрэ къэбэрдей усыгъэм къызэрыхэщыр. 161 Культурэ
Тембот Санитэ. Макъ лъэщкIэ Тхьэр зыхуэупса. 170
Хъупсырджэн Албэч хужаIахэм щыщ пычыгъуэхэр. 174 ТхакIуэ МэшбащIэ Исхьэкъ илъэс 85-рэ ирокъу 3
БлэкIам и дерсыр къэкIуэнум и гъуазэщ Къыпхуэмылъытэн хуэдизу инщ тхакIуэ МэшбащIэ Исхьэкъ адыгэ, урысей, дунейпсо литературэхэм яхуищIа хэлъхьэныгъэр. СатыриплI хъу усэхэм щегъэжьауэ, адыгэ тхыдэм куууэ дризыгъэплъэж романхэр зэрыт тхылъи 100-м щIигъу къыдигъэкIащ абы. Къыщалъхуа лъахэмрэ къызыхэкIа лъэпкъымрэ я къуэ пэжу къыщIэкIа тхакIуэм и тхыгъэхэр бзэ куэдкIэ зэрадзэкIащ, и творческэ гъуэгуанэмрэ жылагъуэ Iуэхухэм щызэфIигъэкIамрэ папщIэ литературэ саугъэтхэр, дамыгъэ лъапIэхэр, орденхэр, медалхэр къыхуагъэфэщащ. ПщIэ къыщIыхуащI а псом ефIэкIыу хэлъ цIыхугъэрщ МэшбащIэм и щхьэр зыгъэлъапIэр, и гум и къабзагъымрэ и псэм и хьэлэлагъымрэщ и гъуэгур хуэзыгъэнэхур. ГъащIэм и дыджым къимыгъэшу, ехъулIэныгъэм и щхьэр имыгъэуназэу къэгъуэгурыкIуати, цIыху нэсу къызэтенащ, жылэм пщIэ къыхуащIрэ лъэпкъым илъытэу. ДАХ-м и Советым хэт ХьэфIыцIэ Мухьэмэд къыхилъхьэри, тхакIуэ цIэрыIуэр мы гъэм илъэс 85-рэ зэрырикъум къыхэкIкIэ, 2016 гъэр МэшбащIэ Исхьэкъ и илъэсу игъэуващ Дунейпсо Адыгэ Хасэм. Абы ипкъ иткIэ къеIытха интервьюр ди гуапэу фи пащхьэ идолъхьэ. Абы и гъащIэм, и дуней тетыкIэм, и гупсысэхэм ятеухуауэ къызэрыддэгуэшахэмкIэ къыщIэддзэн ипэ къихуэу, и къекIуэкIыкIамрэ и IэдакъэщIэкIхэмрэ щыгъуазэ фыхуэтщIынщ.
МэшбащIэ Исхьэкъ Краснодар щIыналъэм хыхьэ Щхьэщэхуж къуажэм 1931 гъэм къыщалъхуащ. 1951 гъэм Адыгей педагогикэ училищэр, 1956 гъэм Горький Максим и цIэр зэрихьэу Москва дэт Литературэ институтыр ехъулIэныгъэкIэ къиухащ. КПСС-м и ЦК-м и Парт школ нэхъыщхьэм журналистикэмкIэ и факультетым щеджащ. 1949 гъэм щегъэжьауэ и тхыгъэхэр къытрадзэ. Абы лъандэрэ тхакIуэм адыгэбзэкIэ къыдигъэкIащ и усэхэмрэ поэмэхэмрэ зэрыт тхылъхэр: «ЦIыху лъэщхэр», «Си дуней», «УэрэдыщIэ», «Вагъуэ бын», «Пшыналъэ», «Псысэ-гупсысэхэр», «Лъэмыжхэр», «Дыгъэгъазэ», «Дыжьын уэшх», «Гъатхэ уэгум и уэрэд», «Шу мафIэ», «Вагъуэ лъагэм и нэхупс», «Махуэбгым и дыгъэ хуабэ», «ФIым и лъагъуэ», «Тхылъищ хъу тхыгъэ къыхэхахэр», «ТхылъитI хъу усэ, поэмэ къыхэхахэр», «Зэманым и шэрхъ», «ПсынэщIэж», «СатыриплIхэр», «Усэу тха псысэхэр», нэгъуэщIхэри. Романхэу: «Ягъеяхэм япэплъэжыркъым», «ЦIыхур тIэу къалъхуркъым», «Жэщ лъагъуэхэр», «Бзиикъуэ зауэ», «ЩIыгу хъурей», «ФIы щIэи, псым хэдзэ», «Гуащэней», «Мывэ щхьэлхэр», «ГъэритI», «Хъан-Джэрий», «Ридадэ», «Адыгэхэр», «КъуэкIыпIэмрэ КъухьэпIэмрэ», «Айшэт», «Джасус», «ЩIыгумрэ уэгумрэ щызэпыхьэм сыт щыIэр?», «Лъапсэрых», «Хэхэсхэр», «Тхылъ тIощI хъу тхыгъэ къыхэхахэр», нэгъуэщIхэри. Илъэс зэхуэмыдэхэм Мейкъуапэ, Краснодар, Налшык, Москва урысыбзэкIэ къыщыдэкIащ тхылъ куэд. МэшбащIэм адыгэ литературэм хуищIа хэлъхьэныгъэм папщIэ Адыгэ, Къэбэрдей-Балъкъэр, Къэрэшей-Шэрджэс республикэхэм я цIыхубэ тхакIуэ цIэ лъапIэхэр къыфIащащ, Кубаным гъуазджэмкIэ щIыхь зиIэ и лэжьакIуэщ, СССР-мрэ Урысей Федерацэмрэ я Къэрал саугъэтхэм, Шолоховым, Островскэм я цIэкIэ щыIэ литературэ саугъэтхэм я лауреатщ, Дунейпсо Адыгэ Хасэм и саугъэт нэхъыщхьэри къратащ. Къыщалъхуа и хэкум и литературэм зэрызригъэужьам папщIэ абы къыхуагъэфэщащ «Хэкум и пащхьэ щиIэ фIыщIэм папщIэ» урысей орденым и I нагъыщэхэр, «Лъэпкъ Зэныбжьэгъугъэ» орденыр, «Адыгейм и ЩIыхь» медалыр, Адыгэ Республикэм и Къэрал Советым – Хасэм и «Закон. Долг. Честь» дамыгъэ нэхъыщхьэр, Абхъазым къыщратащ «ПщIэмрэ ЩIыхьымрэ» орденыр, «Кубаным и зыужьыныгъэм хуищIа хэлъхьэныгъэм папщIэ» медалым и япэ нагъыщэр къыхуагъэфэщащ. Исхьэкъ илъэс куэдкIэ щытащ Адыгэ Хэку Советым, СССР-м и Совет Нэхъыщхьэм я депутату, иджыпсту УФ-м и Жылагъуэ палатэм хэтщ. МэшбащIэм итхащ Адыгэ Республикэм и Гимным щIэлъ псалъэхэр. Абы и Iэдакъэ къыщIэкIащ тхылъищэм щIигъу, урыс тхакIуэшхуэхэм я тхыгъэхэр, КъурIэныр адыгэбзэкIэ зэридзэкIащ, и усэ куэдым макъамэ щIалъхьэри, уэрэд цIэрыIуэ хъуащ. И IэдакъэщIэкIхэр адыгэбзэкIэ, урысыбзэкIэ, инджылызыбзэкIэ, испаныбзэкIэ, нэмыцэбзэкIэ, китаибзэкIэ, франджыбзэкIэ, хьэрыпыбзэкIэ, тыркубзэкIэ, чеххэм, полякхэм, болгархэм я бзэхэмкIэ зэрадзэкIащ. МэшбащIэ Исхьэкъ Адыгэ Республикэм и ТхакIуэхэм я зэгухьэныгъэм илъэс 54-рэ хъуауэ и тхьэмадэщ, Урысей Федерацэм и ТхакIуэ- 4 хэм я союзым и тхьэмадэм и къуэдзэщ, СНГ-м хыхьэ къэралхэм я ТхакIуэхэм я дунейпсо зэгухьэныгъэм и ГъэзэщIакIуэ гупым и унафэщIым и къуэдзэщ, УФ-м и Президентым и лIыкIуэу Ипщэ федеральнэ щIыналъэм щыIэм егъэщIылIауэ лажьэ, Нэхъыжьхэм я советым хэтщ, Дунейпсо Адыгэ Хасэм и Нэхъыжьхэм я советым и тхьэмадэщ, ЩIэныгъэхэмкIэ Дунейпсо Адыгэ Академием, ЩIэныгъэхэмкIэ Абхъаз Академием я академикщ. Адыгэ къэрал университетымрэ Мейкъуапэ къэрал технологие университетымрэ щIыхь зиIэ я докторщ, Мейкъуапэ къалэм щIыхь зиIэ и цIыхущ. – ЗэфIэкI, зэчий къызэрымыкIуэ зыбгъэдэлъ цIыхум и къежьапIэ хъуар, къэзылъхуахэр, зригъэхъулIа лъагапIэм хуэкIуэ гъуэгум техьа зэрыхъуар сыт щыгъуи гъэщIэгъуэнщ. Уэ уи гъащIэм щIэдзапIэ хуэхъуамкIэ ди псалъэмакъыр къедгъэжьэну сыхуейт, Исхьэкъ.
– Дэтхэнэ цIыхум дежкIи лъапIэщ къыщалъхуа, къыщыхъуа жылэр, щIапIэр. А щIыгу кIапэр адэм и пагагъэщ, анэм и гумащIагъэщ, япэ лъагъуныгъэм и къежьапIэщ. Укъыщалъхуа щIыпIэм щхьэщыт дыгъэр псом нэхърэ нэхъ хуабэщ, гум зрегъэIэтри, уэгум ущегъэлъатэ. Адэжь лъапсэм щыпча япэ лъэбакъуэхэрщ дунейм гъуэгу бгъуфIэу щыхэпшыр. Сэри апхуэдэу нэхъ лъапIэ дыдэу сиIэр Краснодар крайм и Успен районым хыхьэ Щхьэщэхуж къуажэрщ. Си адэ Шумахуэ къызыхэкIа лъэпкъым а щIыгум япэу гъавэ щытрасащ, ди унагъуэцIэр къызытекIари аращ – мэш бэв хасащ. Си анэ МыIуминати зыщыщ Дэунэжхэ аращ щетIысэхар. ЛъэпкъитIми я сабийхэр а жылэм къыщалъхуащ, лъэ щытеуващ, гъащIэм и дыджымрэ и IэфIымрэ щызыхащIащ, я гуфIэгъуэ-гукъеуэ нэпси щыщIэкIащ. Ди жагъуэ зэрыхъунщи, сэ си адэр сцIыхужыркъым. И ныбжьыр илъэс 50 иримыкъуауэ, сабиитху дыкъыщIэнэри, дунейм ехыжащ. Сэ илъэсищ сыхъуу арат абы щыгъуэ. Си адэм къигъэщIам хуэдитIым си ныбжьыр нэблэгъащи, итIани сщыгъупщэркъым ди анэм дызэриущийуэ щытар. ТIэкIу дызэранмэ: «Уи адэм ар идэнтэкъым», сэбэпынагъ гуэр тщIамэ: – «Уи адэр щыгуфIыкIынт», – жиIэрт абы. «Уи адэм и Iуэху щIэкIэр, и гупцIанагъыр, и хьэлэлагъыр, и цIыхугъэр, и зекIуэкIэр…» – жиIэурэ и хъыбарым хэтурэ си анэм сигъэцIыхужащ, фIыуэ сигъэлъэгъуащ си адэр. Абы и ныбжьэгъухэм къызэраIуэтэжамкIи, ар лIы быдэт, лэжьакIуэшхуэт. Абы и хахуагъэмрэ и лIыгъэмрэ къуажэдэсхэм зэIэпахыу ягъэхъыбарырт, псалъэм папщIэ, и дамащхьэм хьэжыгъэ къэп телъу зригъэзыхыурэ етIуанэ къэпыр дзэкIэ къищтэу щытауэ жаIэж. Уи гуащIэрэ уи пщIэнтIэпскIэ къэблэжьам нэхъ лъапIэрэ нэхъ IэфIрэ зэрыщымыIэр ищIэрти, зыщымысхьыжу лажьэрт. Уеблэмэ, щIыр ивэу, зы выр лъэрымыхь хъуати, си адэм пхъэIэщэр зыпщIэхилъхьэу етIуанэ вым и гъусэу щываи къыхуихуащ. Мис апхуэдэт си адэр. Гугъу ехьащ ди анэр, си шыпхъу нэхъыжьитIыр, Аслъэнхъанрэ Гуэщсымрэ, фэрэкI узыфэм ихьащ, си къуэшищымрэ сэрэ зы шыпхъу нэхъыщIэ цIыкIу диIэти, ари гуузу лIащ гъаблэ зэманым. Ар сэ къысхуэщIэжыркъым, ауэ, си къуэш нэхъыжьым зэрыжиIэжам- 5 6
кIэ, илъэсрэ ныкъуэрэ фIэкIа мыхъу хъыджэбз цIыкIур яслъэм щыIэу, хьэнтхъупс къыхуракIам ирикъуатэкъыми, иджыри хуейуэ
пщафIэм щыбгъэдыхьэм, яслъэм и унафэщIыр къеIунщIри, щхьэкIэ блыным ириудэкIащ. Ар дэ тIур дыкъишэжыну яслъэм нэкIуа си шынэхъыжьым илъэгъуащ, ныщIэлъадэри, сабийм и псэр пыт къудейуэ къищтэжри, дыкъежьэжащ. Унэм дыкъыщысыжам Рэбихьэт и нэхэр нанэ зэтрипIэжащ. Си къуэшым абы щыгъуэм жиIэжакъым ди шыпхъу цIыкIум и кIуэдыкIэ хъуар, атIэ илъэс зыкъом дэкIауэ, ди анэм хуэтIуэтэжащ къэхъуар, етIуанэуи игъеижащ. Ауэ ар зыIэщIэкIуэда цIыхубзым и цIэр къитIуэнуи, и Iуэху зетхуэнуи зэи къытхуидакъым, езыри епсэлъакъым. «Фи шыпхъу нэхъыщIэр диIэжамэ, фэркIи сэркIи насыпышхуэт, ауэ зывмыухыж, ари тшэчын хуей тхьэмыщкIагъэхэм ящыщщ. А фызым и гуэныхьыр езым ипшыныжынщ», – жиIэрт абы.
Къапщтэмэ, ди сабиигъуэр зыхиубыда лъэхъэнэр гъаблэ зэманти, ди мызакъуэу, псом я дежкIи гугъуехьышхуэт. Ди адэшхуэмрэ анэшхуэмрэ мыхъуамэ, дэри дыкъелыну къыщIэкIынтэкъым абы, ахэр хуабжьу къыддэIэпыкъуащ. Фызабэу, сабий быну къэна и пхъур Деунэж Бакъ и деж ишэжри, къытхуэсакъащ. Ди адэр пасэу лIэуэ ибэу дыкъызэрынар къыттрагъэхьэлъакъым адэшхуэмрэ анэшхуэмрэ, Бакъ адэ папщIэу диIащ. Си анэшхуэ Чэбэхъан КъэрэшейШэрджэсым щыIэ Беслъэней жылэм щыщт, Хьэтухэ япхъут. Си адэшхуэр фIыуэ щыгъуазэт адыгэ тхыдэм – тхылъым къриджыкIауэ аратэкъым, атIэ гъащIэм щызэхихат. ПщылIыпIэм ита и адэ Хьэжумар хьэзабу телъар и щхьэкIэ игъэунэхуат, жаIэжуи зэхихат. Абы и гурыхуагъэр умыгъэщIэгъуэнкIэ Iэмал иIэтэкъым, хъыбарыжьхэри, псысэхэри, тхыдэм щыщхэри куэду ищIэрт, Iэзэ дыдэуи къиIуэтэжырт. Япэ дыдэ нарт Сосрыкъуи, Сэтэнеи, Iэдиихуи, Лъэпщи я гугъу къысхуэзыщIар аращ. Ди анэшхуэмрэ ди анэмрэ КъурIэным пщIэшхуэ хуащIу щытащ, дахэу еджэрт, нэмэз ящIырт. КъикIыр къызгурымыIуэ пэтми, сфIэфIт си анэр абы щеджэкIэ сыщIэдэIуну. ДыщыгъуэлъыжкIэ си анэшхуэм къыджиIэжу щыта хъыбархэр иджыри къыздэсым сощIэж. УщыцIыкIум зыхэпщIамрэ плъэгъуамрэ зэи пщыгъупщэркъым.
– Адыгэ унагъуэцIэхэм зыри къызэрымыкI куэд зэрахэмытым ещхьу, уи къуажэцIэми къыбжеIэ блэкIа жыжьэм къыхэна тхыдэ гуэр зэриIэр… – Щхьэщэхужыр жылэу щытIысар 1861 гъэращ, Урысейм пщылIыгъэр щыщагъэкIуэда нэужькIэщ. Къуажэм зи щхьэ къэзымыщэхужа лIакъуэ дэскъым жыпIэмэ, ущыуэнукъым. Нобэрей си къуажэгъухэр къызытекIыжар I лIэщIыгъуэм щыIа Урыс-Кавказ зауэм гъэр щыхъуа зауэлIхэрщ. ПщылIыгъэм и Iуэхур зэфIэкIа нэужь, я щхьэхэр къащэхужщ, Ермэлыхьэблэ (Армавир) ипщэкIэ махуэ ныкъуэ гъуэгукIэ дэкIуейри, Уарп псыхъуэм и ижьырабгъу нэпкъым IутIысхьахэщ. Я щхьэ къызэращэхужам щыхьэт техъуэ дэфтэрхэр иджыри къыздэсым зыхъума унагъуэхэр щыIэщ. Зи гугъу сщIыр адыгэ тхыдэм къыхэщыж зы гукъеуэщ. Лъэпкъым и тхьэмыщкIагъэр умыщIэмэ, и тхъэгъуэри зыхэпщIэркъым. СыкъызыхэкIа лъэпкъитIми ягъэунэхуащ а псори. МэшбащIэхэрэ Дэунэжхэрэ нэмыщI Щхьэщэхуж лIакъуэбэ дэсщ – кIэмыргуейхэр, бжьэдыгъухэр, абазэхэхэр, шапсыгъхэр, хьэтыкъуейхэр, еджэрыкъуейхэр, мэхъуэшхэр, къэбэрдейхэр, беслъэнейхэр. – ТхакIуэм езым и дуней иIэжу къысщохъу сэ. Актёрым роль гуэр щигъэзащIэкIэ сценэм щрихьэкI гъащIэмрэ дунейм зэрытетымрэ зэрызэпищIэм хуэзгъадэ зыгуэрщ зи гугъу сщIыр. Уэ нэхъыбэу ущыпсэу «дунейр» сыт хуэдэ? Сыт хуэдэ увыпIэ уи гъащIэм щиубыдрэ литературэм? – А литературэращ езыр сэ си гъащIэ хъужыр. Абы хэхъуэшхуэ къыпэмыкIуэми, зэи тыншыгъуэ уримыгъахуэми, тхакIуэм жылагъуэм щиIэ пщIэр, япэхэм хуэдэу, иджыпсту мылъагэ дыдэми, си IэщIагъэмкIэ сыарэзыщ, уеблэмэ срогушхуэ. Зи ужь сит Iуэхум и курыхым сынэсамэ е и кIэухыр къэлъагъуэу хуежьамэ, ар зыкIэ гухэхъуэщ си дежкIи, си зы тхылъ закъуи мылъкушхуэ гуэркIэ схуэхъуэжынукъым. Сыщыпсэу «дунейм» и гугъу пщIымэ, ар сыщытхэ стIолым деж щесхьэкI гъащIэращ. Тыншкъым а зи гугъу пщIыхэр зэпыпщIэну, ауэ цIыхум уахэмыхьэнри къезэгъыркъым, «Сэ роман сотх, си тхыгъэр и кIэм нэзгъэсакъым», – жыпIэу. КъызэрыгуэкI цIыхум къыгурыбгъэIуэфынукъым тхакIуэм и художественнэ дунейр зыхуэдэр, абы къысхуихь гурыфIыгъуэмрэ гупсэхугъуэмрэ яхуэсIуатэкIэ сызэхащIыкIынукъым. Ауэ, ухуей-ухуэмейми, а гъащIитIыр зэдепхьэкIын хуей мэхъу. ИтIани сэ насыпыфIэ сызыщIыр си творческэ лэжьыгъэм къысхуихь дэрэжэгъуэрщ. А художественнэ гъащIэм сыхыхьа нэужь, мы дызытет дунейр сщогъупщэж. Абыи щокIуэкI а псори: цIыхухэр къыщалъху, щолIэж, апхуэдабзэу фIыуэ щызэролъагъу е щызэщоIей, щызэфIонэ, щызокIуж, щогуфIэ, щогумэщI. А псом щырежиссёр нэхъыщхьэр сэращ. Зы лъэныкъуэкIи, псори зэлъытар сэ – тхакIуэрщ, си хуитыныгъэрщ, си гукъыдэжырщ. Ауэ нэгъуэщI лъэныкъуэкIэ укъыщеплъмэ, гъащIэм и зэхэлъыкIэм, цIыхум и хьэлым сытекIыфынукъым. Пэжыр жыпIэмэ, языныкъуэхэм деж си лIыхъужьым нэхъ гуапэу сыхущытыну сыщыхуей щыIэщ, ауэ художественнэ творчествэм и хабзэхэм сыфIэкI зэрымыхъунум сыкъегъэувыIэ. Апхуэдэ хабзэхэр щыIэщ, утекIмэ, купщIэр лъэныкъуабэ хъууэ. Абы елъытамэ, тхакIуэр гъэрым хуэбгъадэ хъунущ – псом хуэмыдэу тхыдэм теухуа пэжыр щызэфIигъэувэжкIэ.
– Роман зытх тхакIуэр гъэрым хуэдэмэ, усыгъэр гум жьы дезыгъэху зыгуэр? «Усэ макъамэм сызыщIешэ» – жыпIауэ щытащ уэ. Дэнэ а макъамэр къыздикIар, хэт утезыгъэгушхуар?
– Лъэхъэнэ жыжьэм сызэплъэкIыжмэ, зы нэху гуэрщ мы упщIэм си нэгу къыщIигъэхьэжыр. Нобэ IэщIагъэ схуэхъуа тхэн Iуэхур къыщежьэр абдежщ. Япэрей усэр щызэхэсхар иджыпсту хуэдэу сощIэж. Ар си пкъынэ-лъынэм щыщ хъуат. Усэр зытхар Хьэткъуэ Ахьмэдт, си шынэхъыжьыр школым щIэсти, зригъэщIэну къратат. Махуэ гуэрым си адэшхуэм сэрэ тетIысхьэпIэм дытесу, щхьэгъубжэхэр зэIухауэ, си къуэшыр и макъыр утIыпщауэ усэ къеджэрт. Псалъэхэр кIэщIщ, IупщIщ, шэм хуэдэу щхьэгъубжэм къыдолъэт.
Си адэшхуэмрэ си анэшхуэмрэ псысэ куэди, IуэрыIуатэм щыщ хъыбархэри къысхуаIуатэрт, ауэ мы зэхэсхыр псоми ятекIуэрт. Абдеж 7 щегъэжьауэ усыгъэр фIыуэ слъэгъуащ. ИкIи абы сыхуэзыущия егъэджакIуэфIкIэ гъащIэр къысхуэупсауэ жыпIэ хъунущ. Ахэращ сезыгъэсар гъащIэм куууэ сыпхыплъыфу, пасэм щыIа адыгэ гъукIэхэм хуэдэу, шыIэныгъэ схэлъу псалъэр згъэбзэфу, къыкъуэкI дыгъэми, къуршыщхьэ хужьхэми сащыгуфIыкIыфу, нэхъыщхьэ дыдэу мы дунейм тет ЦIыхур слъытэу. А цIыхум къылъыкъуэкI гуфIэгъуэмрэ гузэвэгъуэмрэ псэкIэ зыхэсщIэу сызыщIари ахэращ. Зи гугъу сщIыхэм япэ итыр адыгэ совет литературэм и лъабжьэр зыгъэтIылъа Хьэткъуэ Ахьмэд, КIэрашэ Тембот сымэщ. Абыхэм пхаша лъагъуэм урикIуэныр си дежкIэ гугъужтэкъым. 8
КIэрашэ Темботрэ МэшбащIэ Исхьэкърэ
Хэкум хуэлэжьэным, творческэ зэчийм хуэпэжыным и щапхъэ зыдэслъэгъуар Совет Союзым и ЛIыхъужь Андырхъуей Хъусенщ, абы зы поэмэ хуэстхауи щытащ. ЛIыгъэмрэ хэкупсагъэмрэ ятеухуауэ абы нимыгъэса уэрэдыр сэ жысIэжын хуейуэ си къалэну къысщыхъурт. Фронтым Iута псоми си щхьэр яхузогъэщхъ. Сыту жыпIэмэ, сэ си ныбжьым итхэр зыхэпсэукIар гъащIэ дыджым и хьэзабхэмрэ текIуэныгъэм и гурыфIыгъуэмрэщ. Мис абы лIы зэпIэзэрыт къытхищIыкIащ дэ. Мыбдежым къыщыхэгъэщыпхъэщ си творчествэм мыхьэнэшхуэ щызыгъэзэщIа урыс егъэджакIуэхэри. Совет Союзым щыцIэрыIуэ тхакIуэ, усакIуэ куэд я зэчиймкIэ къыздэгуэшащ, я псэ хьэлэлагъкIэ сагъэгушхуащ. Абыхэм сыщрихьэлIар, дауи, Горькэм и цIэр зезыхьэ Литературэ институтырщ. Апхуэдабзэу сахуэарэзыщ си IэдакъэщIэкIхэр урысыбзэм кърагъэзагъэу къыздэгъуэгурыкIуэ зэдзэкIакIуэхэми, сыт щхьэкIэ жыпIэмэ, ахэращ си адыгэ усэхэм яхэлъ лъэпкъ щхьэхуэныгъэхэр урыс щIэджыкIакIуэхэм я деж нэзыхьэсар, си романхэр къэралым къезыгъэцIыхуар. Усыгъэр ар талантышхуэщ. Гъуазджэм и дунейм ухыхьэныр зэчийм и закъуэ елъытакъым, атIэ уемызэшу улэжьэн хуейщ. КъищынэмыщIауэ, егъэджакIуэ нэхъ лъэщ дыдэм – гъащIэм – узыхуигъасэхэр зыхэплъхьапхъэщ, цIыхубэм я гурыгъу-гурыщIэхэм ущыгъуэзапхъэщ. Мис ахэр Iэрыхуэу дебгъэкIуфрэ уи зэчийм – итIанэщ лъэныкъуэ куэдкIэ зызыужьа, псэкупсэ къулеягъ зыбгъэдэлъ иджырей тхылъеджэм ущызыхищIэнур.
– Адыгэм и тхыдэр къыщыгъэлъэгъуэжа роман купщIафэ куэд уи Iэдакъэ къыщIэкIащ. Абыхэм укъыщеджэкIэ блэкIамрэ нобэмрэ зэрызупхыфыр умыгъэщIэгъуэн плъэкIыркъым. Адыгэм и дыгъуасэм хэта нэпсымрэ гузэвэгъуэмрэ, зэныкъуэкъумрэ зауэ гуащIэмрэ, хьэзабымрэ гухэщIымрэ уи нэгу къыщIэзыгъэхьэ сатырхэм укъоджэри, тхылъыр зэхуэпщIыжа нэужь, адыгэу укъызэралъхуам уримыгушхуэнкIэ Iэмал имыIэу гум къинэр лъэпкъым къыдекIуэкIыу щыта хабзэрщ, пэжыгъэрщ, гуапагъэрщ, лIыгъэрщ, хахуагъэрщ. НэгъуэщIу жыпIэмэ, уи романхэмкIэ къэкIуэнум дыхуэзышэ гъуэгур бгъэнэхуу къысщохъу. Уэ дауэ уеплърэ, цIыхубэм я деж нэпхьэсыфа а тхыгъэхэр птхыным укъыхуэзыгъэуша гурыщIэр? – Уи псалъэхэм къыхэщащ сэ цIыхум я деж нэсхьэсыну сызыхуеяр. Дэ ди блэкIам къыхэтхын хуейр гуIэгъуэмрэ нэпсымрэкъым, атIэ лIыгъэм, зэпIэзэрытыныгъэм, гуапагъэм я щапхъэхэрщ, ахэр дерс яхуэхъуну къысщохъу си тхылъым еджэхэм. Уи къежьапIэмрэ уи блэкIамрэ зыщыбгъэгъупщэ хъунукъым. БлэкIам и дерсыр къэкIуэнум и гъуазэщ. Ди лъэпкъым гузэвэгъуэ куэд и нэгу щIэкIащ. Ауэ щыхъукIи, тхыдэм сыщыхуеплъэкIыжкIэ, сэ си сэр зыгуэрым хуэзгъэдэлъэну зэи иужь ситакъым, зыри згъэкъуаншэркъым адыгэм къыщыщIамкIэ. Си гугъэщ дэфтэрхэм къахэсхыж пэжыр художественнэ теплъэ иIэу я пащхьэ зэрислъхьэр къагурыIуэу. Дауэ мыхъуми, мамырыгъэ ди зэхуаку дэлъу дызэдэпсэун хуейщ.
Дэтхэнэ лъэпкъми езым и щхьэ кърикIуа хьэзаб иIэжщ. Дэри ди лъахэм дыкъыщитIысхьэм зыгуэри дэткъузагъэнщ. Ди щхьэщыгу ит дыгъэр илъэс мин бжыгъэ лъандэрэ и хуабэмкIэ гуашэу апхуэдэщ, лъэпкъ зэхэгъэж имыщIу, апхуэдабзэщ цIыхур псы Iубыгъуэ хуэзымыгъалIэ псыIэрышэхэри, гъавэ къызытрах щIы берычэтри. Апхуэдэ гупсысэщ си тхыдэ романхэм щыпхышар. Уи лъэпкъым и узыфэхэмрэ и гурыфIыгъуэхэмрэ умыщIэмэ, уи дыгъуасэмрэ нобэмрэ зумыгъэпщэфмэ, тхакIуэ, лэжьакIуэ, политик е цIыху зэпIэзэрыт къыпхэкIыну?
Сэ сызыхуейр зыщ – адыгэм и тхыдэ пэжымрэ и щэнхабзэ къулеймрэ къыдэкIуэтей щIэблэм ящымыгъупщэнырщ. ИкIи абы теухуауэ си щIэджыкIакIуэхэм я гупсысэхэр къыщысхуаIуатэм деж си гуапэ мэхъу. Дэ псори дызэкъуэшщ – дыадыгэщ. Сэ сфIэфIкъым цIэ зэмыщхьхэмкIэ си лъэпкъэгъухэм седжэну, Къэбэрдей-Балъкъэрым щыпсэухэм щхьэкIэ «къэбэрдейхэр» жысIэркъым е КъэрэшейШэрджэсым щыпсэухэм «шэрджэскIэ» седжэркъым. Псори дыадыгэу аращи, щхьэж хузэфIэкIымкIэ, къыхиха IэщIагъэмкIэ ди 9 10
лъэпкъыр зэредгъэфIэкIуэным иужь дивгъэт. – Исхьэкъ, уи романхэм хэт лIыхъужь нэхъыщхьэхэм я щапхъэм лъэпкъ псо щIэпIпIыкIыну уасэ иIэкъым. Тхыдэм къыхэщыж апхуэдэ зекIуэлIхэм, зауэлIхэм, лIы хахуэхэм нобэрейхэр ебгъапщэмэ, зэщхьэщыкIыныгъэшхуэ яIэщ. Нобэрей литературэм къыхуэгъэщIыну пIэрэ абыхэм ещхь лIыхъужьхэр, ди щIалэгъуалэм гъуазэ яхуэхъун хуэдэхэр?
– Сыт хуэдэ лъэхъэнэми езым и лIыхъужь иIэжщ. Нобэрей махуэм и лIыхъужьыр IэштIымкIэ и бгъэм еуэжу, и зэфIэкIхэм ину тепсэлъыхьу дэтракъым. ЛIыхъужьыр къызыхуэтыншэу щытын хуейкъым, ауэ Iэмал имыIэу пэжыгъэм, хахуагъэм тетыпхъэщ, и унагъуэм, лъэпкъым, къуажэм, хэкум яхуэпэжыныр Iэмал зимыIэщ. ИхъуреягъкIэ зытплъыхьмэ, тлъагъунущ, щхьэж зыпэрыт IэнатIэ елъытауэ, зэфIэкI хъарзынэхэр къэзыгъэлъагъуэхэр. Ахэр ди зэманым и лIыхъужьу тлъытэ хъунукъэ? Хъунущ, сыту жыпIэмэ, абыхэм ящIэр адрейхэм я щапхъэщ. Иджырей щIалэгъуалэм я гугъу пщIымэ, абыхэм уешхыдэн хуейкъым, атIэ гъэсэн хуейуэ аращ. Си гъащIэм, си анэм хуэдабзэу, къалэнышхуэ щигъэзэщIащ си школ егъэджакIуэми. Иджыпсту егъэджакIуэмрэ еджакIуэхэмрэ я зэхущытыкIэм хуабжьу зихъуэжащ, ауэ дигу дгъэкIуэд хъунукъым. Сэ си фIэщ мэхъу, нобэ зыгуэр къэхъурэ Хэкур хъумэн хуейуэ къахудэкIмэ, щIалэгъуалэр зэрызэкъуэувэнур, лъэпкъылI нэсу къэплъытэ хъун куэд къазэрыхэкIынур. – Исхьэкъ, уи романхэм цIэрыIуэ ящIар уи щхьэм и закъуэкъым, атIэ ди лъэпкъыр къэрал куэдым къащебгъэцIыхуащ, адыгэм и псэкупсэ къулеигъэр нэгъуэщIхэм зыхебгъэщIэфащ. Абы къыдэкIуэуи, уи IэдакъэщIэкIхэм къыдэкIуэтей щIэблэм я лъэпкъ зэхэщIыкIыр зэфIигъэувэу, хэхэс адыгэхэм фIэщхъуныгъэ яхилъхьэжу, ди тхыдэм дерс щхьэпэ куэд къыхыдигъэхыу къызолъытэ сэ. А псом езгъэфIэкIыр адыгэбзэкIэ узэрытхэращ. Урысейм и тхакIуэ нэхъыфIхэм хабжэ уэ, уи анэдэлъхубзэкIэ утхэжу уи хэку узэрисыжым къыпэкIуа фIыгъуэр пщалъэ гуэркIи къыпхуэлъытэнукъым. – Сэ быдэу сызытетыр пщIэрэ? ТхакIуэр щыпсэун хуейри щылэжьэн хуейри къыщалъхуа и лъахэрщ. И адэжь хэкум гурыщIэ къабзэ хуимыIэмэ, абы и тхыдэм щымыгъуазэмэ, и блэкIамрэ и щыIэкIэмрэ имыщIэмэ, лъэпкъ таурыхъхэмрэ уэрэдыжьхэмрэ щIамыпIыкIамэ, и анэдэлъхубзэр имыгъэшэрыуэмэ, лъэпкъ тхакIуэ щыIэнкIэ Iэмал иIэкъым. Сэ Москва сыщылэжьэну куэдрэ срагъэблэгъащ: Урысейм и ТхакIуэхэм я зэгухьэныгъэм и Правленэм и секретару, ТхакIуэхэм я дунейпсо зэгухьэныгъэм и ГъэзэщIакIуэ гупым и унафэщIым и къуэдзэу, «Октябрь» литературэ-художественнэ журналым и редактор нэхъыщхьэу… Зэгупсысыпхъэт, ауэ сегупсысакъым: сэ сыкъулыкъущIэкъым, сэ сытхакIуэщ, сылъэпкъ тхакIуэщ. Сэ сIэщIэлъ Iэщэ нэхъыщхьэр – си адыгэбзэрщ. Сытыт Москва сыкIуэкIэ сызытетхыхьынур? Зыщысхъуэжынут абы. Сэ сызэреплъымкIэ, тхакIуэр и лъэпкъ хэсыжын хуейщ, и лIыхъужьхэм къаухъуреихьу, арыншамэ купщIэ зиIэ гуэри хуэтхынукъым. – Тхыдэ роман птхыну, дауи, нэхъ гугъущ роман къызэрыгуэкIым нэхърэ. Абы езым и пщалъэхэр, художественнэ щхьэхуэныгъэхэр иIэжщ, дэфтэр, тхылъ куэд щIэбджыкIын хуейщ, пэжымрэ тхакIуэм и художественнэ гупсысэмрэ зэгъэкIуауэ зэхэбухуэнэн папщIэ. Уэ уи романхэр дэгъуэу къызэрохъулIэр критикхэмрэ щIэджыкIакIуэхэмрэ жаIэ, ауэ а лэжьыгъэ мытыншыр уэ къызэрохъулIэм утезгъэпсэлъыхьынут. Зэман дапщэ тебгъэкIуадэрэ зы тхыдэ романым?
– Ику иту къапщтэмэ, зы романыр зы илъэскIэ согъэхьэзырри, зы илъэскIэ сотхыж. Дауи, куэд щIэбджыкIын, зэбгъэзэхуэн хуей мэхъу, ар жанрым къысхуигъэув къалэнщ. Сэ сыт щыгъуи соджэ ди щIэныгъэлIхэм адыгэм теухуауэ ятххэм. Абы и мызакъуэу, роман зэхуэмыдэхэм иужь ситу сэ сыщылэжьащ Москва, Ленинград, Краснодар, Тбилиси, Ставрополь, Истамбыл, Париж, Тегеран, Дамаск, Каир щыIэ архивхэм. Сэ си IэкIэ сIыгъащ лIэщIыгъуэ зэхуэмыдэхэм адыгэхэм я щыIэкIэ-псэукIэм теухуауэ зыплъыхьакIуэ цIэрыIуэхэм ятхахэр, блэкIа жыжьэм къыщыхъуа-къыщыщIахэм ехьэлIауэ ятхыжа дэфтэр гъэщIэгъуэнхэр. Сыту куэдыщэ щыIэ адыгэм теухуауэ! ИтIанэ хуабжьу сэбэп къысхуэхъуащ Кремлым сыщыщыIа илъэсхэр, СССР-м и Совет Нэхъыщхьэм и цIыхубэ депутату сылажьэрти, зыри пэрыуэгъу къысхуэмыхъуу, урыс офицерхэм, генералхэм я гукъэкIыжхэр щIэзджыкIащ, хамэ къэралхэм щыщ авторхэм, дипломатхэм я IэдакъэщIэкIхэм сыхэплъащ. Ахэр архив дэфтэр хьэлэмэтт, куэдым дзыхь хуамыщIу.
Апхуэдэу зэхуэпхьэса, узэджа псори уи щхьэм щызэбгъэзахуэу уотIысылIэ роман птхыну. ПщIы бжыгъэкIэ уи тхылъхэр къыдэкIауэ щытми, романыщIэм ущетIысылIэкIэ уопIейтей, япэ дыдэ тхыгъэм упэрыхьам хуэдэу. Тхыдэ романым нэгъуэщIу убгъэдыхьэфынукъым. Хуабжьу зыбгъэхьэзырын хуейщ, уеблэмэ, узытетхыхьыну Iуэхугъуэр къыщыхъуа лIэщIыгъуэм бгъэзэжыпхъэщ. Ар гъэщIэгъуэн гуэрщ – гурыфIыгъуэ къозыт гугъуехь хьэлъэ дыдэщ. Псалъэм къыдэкIуэу жыпIэмэ, пщы цIэрыIуэ Ридадэрэ Мстиславрэ я лъэхъэнэр цIыхум я нэгу къыщIэбгъэхьэжыфыныр куэд и уасэщ. Абыхэм я образыр нэрылъагъу пщIыным и мызакъуэу,
а лъэхъэнэм и «хьэуари» щIэджыкIакIуэм и деж нэбгъэсыжын хуейщ. КъищынэмыщIауэ, лIыхъужьым и хъуреягъкIэ къыщыхъу Iуэхугъуэхэр, сюжет-композицэ лъабжьэр къызэрызэрыкIыр абы хуэкIуэ псалъэхэмкIэ къэбгъэлъэгъуэфыныр, хэкIыпIэхэр и чэзум уи щхьэ къизэрыхьыныр зыми емыщхь гурыщIэ куущ. Иужьрейуэ си Iэдакъэ къыщIэкIа тхыдэ романыр «Хэхэсхэр» зыфIэсщарщ. Ар зытеухуар Урыс-Кавказ зауэм и лъэхъэнэм Тыркум Iэпхъуэу, иужькIэ Балканхэм къыщыхута адыгэхэрщ. 1877-1878 гъэхэм, иужьрей Урыс-Тырку зауэм и ужькIэ, ди лъэпкъэгъухэр аргуэру КъухьэпIэ Гъунэгъум макIуэ. Мы романымкIэ Урыс-Кавказ зауэм теухуа тхылъитхур сухащ. – Тхылъ, сурэт е уэрэд ирехъу, ятхыу цIыхум щыхуэупсэкIэ езыхэм гурыфIыгъуэ зэрызыхащIэр жаIэ творческэ цIыхухэм. Сэ жысIэфынущ фIыуэ плъагъу лэжьыгъэм къыуит гукъыдэжыр зэрымынэхъ мащIэри. Апхуэдэу убгъэдыхьэмэ, узыпэрыт Iуэхум 11 уригъэзэшыркъым. Ауэ уи романышхуэхэм ущелэжькIэ, абы тебгъэкIуадэ творческэ къарур сытым иригъэкъужрэ? – Сэ дыкъэзыгъэщIа Тхьэшхуэм фIыщIэ хузощI тхакIуэ зэчийр къызэрызбгъэдилъхьам папщIэ. Сызэрытхэфым си гур хегъахъуэ, си псалъэкIэ си лъэпкъыр, си хэкур, цIыхугъэр зэрысIэтыфым сринасыпыфIэщ. Ауэ, пэжщ, литературэ лэжьыгъэр ар творческэ гурыфIыгъуэм и закъуэкъым, атIэ гугъуехьышхуэщ. Хьэткъуэ Ахьмэд зэрыжиIэу щытам хуэдэу, узыхуей псалъэр а дакъикъэм къэбгъуэтыныр гугъущ – мастэкIэ псыкъуий къэптIыным хуэдэщ. 12
СэмэгумкIэ къыщыщIэдзауэ: усакIуэ Бицу Анатолэ, жылагъуэ лэжьакIуэ Зумакулов Борис, МэшбащIэ Исхьэкъ, тхакIуэхэу Къэрмокъуэ Мухьэмэд, МафIэдз Сэрэбий сымэ.
ЦIыхухэр тхакIуэм и цIэрыIуагъым, и щIыхьым йохъуапсэ. Ауэ абыхэм ящыщу мащIэ дыдэщ тхакIуэр зэрыщхьэзакъуэр зыщIэр. ТхакIуэр сыт щыгъуи и закъуэу къыбгъэдонэ тхылъымпIэ напэ хужьым. Абы нэхъ гъунэгъу дыдэу иIэ цIыхури сэбэп къыхуэхъуфынукъым а зыхуэныкъуэ псалъэр къигупсысынымкIэ, и нэгу щIэт образыр и кIэм нигъэсынымкIэ, сюжет гъэщIэгъуэн итхынымкIэ. Ягъэгушхуэфынущ, чэнджэщ иратыфынущ, ауэ и тхылъымпIэ напэр из ящIыфынукъым. Сэ нэхъыфIу сыщылэжьэфыр, си творческэ къарур къыщызгъэсэбэпыфыр пщэдджыжьыпэращ, нэхулъэ къыщызэкIэщIитхъым дежщ. Жьыуэ къэтэджам Тхьэр къыхуэупсэу жыхуаIэр пэжщ. Илъэс 70-м нэсауэ литературэ губгъуэм ситщи, зы сатыр щызмытха зы махуи блэкIакъым. Пщэдджыжь къэс а гурыфIыгъуэр сиIэу сыщытхэ Iэнэм сыпэротIысхьэ. ЩIыуэпсыр къыщыуш, мурад нэхъ ин дыдэр щащI, гупсысэмрэ къарумрэ щызэуIу зэманщ пщэдджыжьыпэр. Абдежым къару гуэри бгъэкIуэду къыпщыхъуркъым, дыгъуасэ къыпхуэмыгъуэта псалъэхэр нобэ езыр-езыру тхылъымпIэм къытохутэ… – Адыгэм и Iуэхур дэгъэкIынми, лъэпкъ зэмылIэужьыгъуэхэм я зэхуаку дэлъ зэхущытыкIэр егъэфIэкIуэнми пхузэфIэкI хыболъхьэ. Сэ гу лъыстащ уэ хэгъуэгу Iэтащхьэхэм уапыщIауэ узэрыщытым. ЕкIуэкI Iуэхум теухуауэ уи чэнджэщ щепхьэлIи, уащыхуэмыарэзым дежи ехьэкI-къехьэкI хэмыту защыхуэбгъази щыIэщ. Уэ ухуэщхьэхыркъым узыхэт УФ-м и Жылагъуэ палатэм щебгъэкIуэкI лэжьыгъэми. АбыкIэ жысIэну сызыхуейр тхакIуэр политикыу икIи жылагъуэ лэжьакIуэ лъэщу зэрыщытыфыр уи щапхъэм къызэригъэлъагъуэрщ. А псор творческэ лэжьыгъэм зэран хуэмыхъуу дауэ пхузэдэхьрэ? Абы нэмыщI, нобэ екIуэкI жылагъуэ зэхэтыкIэм узэреплъыр къэсщIэну сыхуейт. – ТхакIуэхэр жылагъуэ гъащIэм пэIэщIэу щытыфынукъым. ЦIыхур зыгъэпIейтейхэмрэ дунейм къыщыхъу-къыщыщIэхэмрэ си нэр хуэзуфIыцIу си хьэлкъым. Сэ япэми сыхэту щытащ жылагъуэ Iуэхухэм – Адыгэ областымрэ Краснодар краймрэ я цIыхубэ депутатхэм я Советым сыщылэжьащ, СССР-м и Совет Нэхъыщхьэм сыхэтащ. Ар тхакIуэм зэран къыхуэхъурэ? НтIэи хьэуи жыпIэ хъунущ. Зэран къыщIыпхуэхъур зэман куэд зэрыпфIихьырщ, ауэ и сэбэпынагъыр нэхъыбэщ. Сыту жыпIэмэ, дунейм щекIуэкIымрэ гъащIэр зэрызэхэлъымрэ куууэ ухегъэгъуазэ. Ахэр умыщIэмэ, сыти уи тхакIуэ? НэгъуэщI лъэныкъуэкIэ укъыщеплъмэ, «Тхыдэ романистым нобэрей дунейр сыту ищIын?» – жыпIэнкIи хъунщ. Ауэ нобэрей дунейр блэкIам и Iыхьэу зэрыщытыр къэплъытэмэ, тхыдэр пщIэн зэрыхуейм хуэдабзэу, иджырейми ущыгъуэзэныр Iэмал зимыIэщ. Си еплъыкIэм, гупсысэкIэм и гугъу пщIымэ, псом япэрауэ, сэ си хэку цIыкIум – Адыгейм, Урысейм сахуэпэжщ, сыхэкупсэщ. Экономикэм, щэнхабзэм, щIэныгъэм, гъуазджэм, спортым ехъулIэныгъэхэр щызыIэрыдгъэхьауэ щызэхэсхкIэ, согушхуэ, си щхьэр лъагэу солъагъуж. Ди къэралым и гурыфIыгъуэри и гузэвэгъуэри сэ псэкIэ зыхызощIэ, схузэфIэкIымкIэ абы и зыужьыныгъэм сыхуолажьэ. УФ-м и Жылагъуэ палатэм утыку къыщисхьэну нэхъ сфIэщхьэпэр лъэпкъ Iуэхуращ. Сыт щхьэкIэ жыпIэмэ, Урысейм и шынагъуэншагъэр абы щыпсэу лъэпкъ цIыкIухэм я зэкъуэтыныгъэм епхауэ къызолъытэ. ЩIыуэпсыр зэрызэмылIэужьыгъуэм хуэдэу, дэри хуабжьу дызэщхьэщокI, ауэ псори зым дызэрепхыж – дызэрыс къэралыгъуэм дызэрыхуэхъуапсэм. Лъэпкъ фащэ зэмыщхьхэр тщыгъщ, зэхуэмыдэу дыкъофэ, бзэ зэмылIэужьыгъуэхэмкIэ допсалъэ – а дызэрызэмыщхьыращ ди къулеягъэ нэхъыщхьэри. Нобэ Урысейм япэ щигъэщын хуейр сыт? Иджыри зэ къытызогъэзэжри, жылагъуэм и зэкъуэтыныгъэрщ. – Илъэс куэд щIауэ АР-м и ТхакIуэхэм я союзым уритхьэмадэщ, республикэм къыщыдэкI журналиплIыр уи нэIэ щIэтщ. Уи зэманыр гъэщIэгъуэну тыбогуэшэф а псоми, уи къарур зэрыгъунэншэри умыгъэщIэгъуэн плъэкIыркъым. Зыщыбгъэпсэхур дапщэщ, Исхьэкъ?
– Пэжщ, сэ сытым дежи лэжьыгъэ сыпэрытщ. ТхакIуэхэм я союзми си гуащIэ хызолъхьэ, адыгэбзэкIэ къыдэкI «Зэкъуэшыныгъэ», «Вагъуэбын», урысыбзэкIэ теддзэ «Литературная Адыгея», «Родничок Адыгеи» журналхэм сраредактор нэхъыщхьэщ. Зыщызгъэпсэхур сыщытхэм и дежщ. А птхыр уигу щрихьы- 13 жым деж зэмани къаруи тебгъэкIуадэу къыпщыхъуркъым икIи уригъэзэшыркъым. Абы къыдэкIуэу, уи гум илъыр щыкъабзэм, щыдахэм и деж куэд пхузэфIокI. Сэ си гъащIэр щIэращIэ защIэу къекIуэкIакъым, сигу щыхагъэхъуаи, си лъэр щыщIаудаи къысхуихуащ. Ауэ сыт щыгъуи си щхьэ хужысIэжырт: «Нобэ дунейр къиуфа щхьэкIэ, пщэдей дыгъэр къыкъуэкIыжынущ!» КъищынэмыщIауэ, сэ фыгъуэ схэлъкъым, псом хуэмыдэу цIыхум и лъэр щIэзыгъэхур арауэ сфIощI. Къарууншэ сыщыхъуи, гукъыдэж щызимыIи къысхуохуэ. Ауэ апхуэдэхэм деж узыкIэлъыплъыжын хуей къудейуэ аращ. Сынэщхъейуэ, сыхуэму гу зылъыстэжмэ, сызэшхыдэжынурэ и пIэ зизгъэувэжынущ. Сэ куэдрэ къызжаIэ: «Уи ныбжьым хуэмыфащэу ужанщ». Ар къызыпэкIуэр сэ зыхуэзгъэувыжа «конституцэрщ». ГъащIэм ущыгуфIыкIыу упсэун хуейщ, цIыхум и гум ер илъмэ, абы ешхыж. Пщыхьэщхьэм угъуэлъыжа нэужь, махуэфI зэрепхьэкIам ущыгуфIыкIыу, пщэдейрей мурадхэр бубзыхуу, Тхьэм шыкур хуэпщIу ужеижын хуейщ. – «Сигу щыхагъэхъуаи, си лъэр щыщIаудаи къысхуихуащ», – жыпIащ. Ауэ, итIани, уэ уигурэ уи щхьэрэ зэтелъу, уи зэфIэкI къызэрымыкIуэм ехъулIэныгъэшхуэхэр къыпхуихьу, цIыхубэм фIыуэ укъалъагъуу апхуэдэщи, уи лъэкIыныгъэмрэ акъылымрэ тыншу урипсэуфауэ къысщохъу, Исхьэкъ. Сыщыуэрэ? – Гукъеуэ симыIэу, лъэпощхьэпо сыхуэмызэу, ехъулIэныгъэр си Iэпэгъурэ сигу хэзыгъэщIын сымылъагъуу иджыри къэс сыкъэпсэуауэ уи гугъэу арамэ – ущоуэ. Сэ сытхьэусыхэн сфIэфIкъым. Си щхьэ сыщыгугъыжу, гъащIэм къыспигъаплъэ гугъуехьхэм сазэрыпэлъэщын къару сиIэу сыкъогъуэгурыкIуэ. Дыгъэпс защIэу щытакъым
си къекIуэкIыкIар. Езыр-езыру сыщылъэпэрэпаи, нэгъуэщIхэм лъа- 14
СэмэгумкIэ къыщыщIэдзауэ: МэшбащIэ Исхьэкъ, урыс тхакIуэ Белов Василийрэ и щхьэгъусэмрэ, тхакIуэ КхъуэIуфэ Хьэчим, усакIуэ Созаев Ахъмэт сымэ. къуэпэщIэдз къыщысхуащIаи къэхъуащ. КъызэхъулIахэри куэд мэхъу, къыздэмыхъуари мащIэкъым. Зи фIыгъэ къызэкIахэм фIыщIэ яхузощI, зи ягъэ къызэкIахэми гужьгъэжь яхузиIэкъым, сыт щхьэкIэ жыпIэмэ, си анэм сытым дежи къызжиIэрт: «лъакъуэпэщIэдз къыпхуащIу хуежьамэ, лIы ухъуауэ аращ, си щIалэ, зыми уигу иумыгъабгъэ». къысхуэхъуащ Творчествэм и гугъу пщIымэ, си лъагъуэр сэ езым пхысшыжащ – абы сропагэ. Зыри къыздэмыIэпыкъуауэ жысIэфынукъым. Сыту жыпIэмэ, щIэгъэкъуэнышхуэ тхэныр зи IэщIагъэ си урыс ныбжьэгъухэр: си япэ тхылъхэр Москва къыщысхудэзыгъэкIауэ щыта Чуковский Корней, Светлов Михаил, Литинститутым сыщIэсу гу къыслъатэу, УФ-м и ТхакIуэхэм я зэгухьэныгъэм сыхэзыгъэхьа Михалков Сергей, Кончаловская Наталье, си хэкуэгъухэу КIэрашэ Тембот, КIыщокъуэ Алим, Еутых Аскэр, Кулиев Къайсын, нэгъуэщIхэри. Ноби си тхылъхэр къысхудэзыгъэкI, мылъку зыбгъэдэлъ си ныбжьэгъухэм сахуэарэзыщ. Ауэ сыт хуэдэ дэIэпыкъуныгъэри сэбэп хъунукъым, тхакIуэм зэчий бгъэдэмылъмэ, нэхъыщхьэращи, лэжьыгъэм хуэщхьэхмэ. Тхэныр тыншу схужыIэнукъым, псом хуэмыдэу прозэм нэхъ гугъу сыдохь. Усэр нобэ «къэмыкIуэмэ», пщэдей хъуху зэбгъэтIылъэкI хъунущ. Романыр апхуэдэкъым, махуэ къэс утемызашэу уелэжьын хуейщ. УтхакIуэр пэжмэ, жэуаплыныгъэ хэлъу убгъэдыхьэн хуейщ Iуэхум. – ГъащIэ гъуэгуанэ тынш зэрыщымыIэр гурыIуэгъуэщ, ауэ унасыпыфIэмэ, куэдым упэлъэщыфу къысщохъу. Уи гъащIэмкIэ уарэзы, унасыпыфIэ нобэ?
– Насыпыр дэтхэнэми къызэрыгурыIуэр зэтехуэркъым. Языныкъуэхэм насыпыр лъагъуныгъэм халъагъуэ, ауэ а лъагъуныгъэр пщхьэщыкI гурыщIэщ. Унагъуэра, сабийхэра? Сабийхэр щыцIыкIум и деж уигу щIыхэщIын ядэплъагъуркъым, уагъэгуфIэу фIэкIа. Ауэ балигъ мэхъури, тпыIуокIуэт. Лэжьыгъэра? Мис арагъэнщ, фIыуэ плъагъу лэжьыгъэм, псом хуэмыдэу творческэ лэжьыгъэм гупсэхугъуэ къыует. Нэхъ куууэ къапщтэмэ, насыпыр гъащIэращ, лъэ быдэкIэ ущыув, уи зэфIэкIыр щызэтебублэ гъащIэрщ. ЖаIэу хабзэщ, унэ пщIамэ, жыг хэпсамэ, сабий къыпщIэхъуамэ, уи гъащIэр купщIэншэ мыхъуауэ. Ар философиеу зэрыщытыр къызгуроIуэри согупсыс: тхылъыфI птхыныр, цIыхухэм ягу нэсын уэрэд зэхэплъхьэныр, сурэт дахэ пщIыныр нэхъ Iей абы нэхърэ? Сэ бын хъарзынэ сиIэщ, къуэрылъху-пхъурылъхухэм сагъэгуфIэ. Куэд щIащ ахэр балигъ зэрыхъурэ. Ауэ си тхылъхэр унэ и уасэкъэ, жыг лъабжьэ быдэм хуэдэкъэ лъэпкъым и дежкIэ?! КупщIэншэ хъуакъым си гъащIэр: Алыхьыр зэчийкIэ къысхуэупсат, узыншагъэр къызитати, схузэфIэкIыр злэжьащ. Арагъэнщ си дежкIэ насыпыр. СынасыпыфIэщ! – МащIэ дыдэщ цIыхур насыпыфIэ хъун щхьэкIэ зыхуейр. Сэ нобэ сигу хэбгъэхъуащ, том 20-у зэхэт уи тхылъхэр тыгъэ къысхуэпщIри. Илъэс 85-рэ ущрикъу илъэсым и пэщIэдзэ дыдэм мы тхылъ зэрыIыгъыр дунейм къызэрытехьар уи дежкIи гурыфIыгъуэу зэрыщытым шэч къытесхьэркъым. Сыт мыбыхэм щызэхуэхьэсар? 15 – УрысыбзэкIэ къыдэкIа тхылъ тIощIым итщ си усэхэр, поэмэхэр, романхэр, публицистикэр. Ахэр куэд мэхъу, илъэс 70-м къриубыдэу си Iэдакъэ къыщIэкIахэрщ. Си романхэм къызэщIаубыдэр зы лIэщIыгъуэм къыщыхъуахэракъым, атIэ лIэщIыгъуэм щегъэжьауэ адыгэм и тхыдэр къэзгъэлъэгъуэжащ. ЩIэджыкIакIуэхэм я пащхьэ ислъхьащ адыгэпщхэм, дзэзешэхэм, къэрал лэжьакIуэхэм я гъащIэм къыщыхъуахэр, Урысей къэралыгъуэм адыгэм щигъэзэщIа къалэныр. Сэ сызэреплъымкIэ, Урысейм ис лъэпкъхэм ящыщу дзыхь
нэхъ зыхуэщIыпхъэхэм яхэтщ адыгэр. Къэралыгъуэр щызэфIагъэувэми хэтащ ди лъэпкъэгъухэр. Абыхэм ятеухуа куэд ятхыжащ зыплъыхьакIуэхэмрэ тхыдэджхэмрэ. Сэ ахэр зэзгъащIэри, си щIэджыкIакIуэхэм я пащхьэ ислъхьэжащ. – Уи гукъэкIыжхэр зэрыт тхылъ илъэситху и пэкIэ къыдэбгъэкIат. «ЩIыгумрэ уэгумрэ щызэпыхьэм сыт щыIэ?» зыфIэпща тхылъыр зэрыбухыр уи щхьэм щыкIэрахъуэ а гупсысэрщ. Нобэ уздынэса лъагапIэм укъеплъыхыу жыжьаплъэу щхьэгъубжэм кIэрыува уэ иджыри щIэ гуэр улъыхъуэу, иджыри куэд уи щхьэм щыкIэрахъуэу, ди пащхьэм къиплъхьэну узыхуей куэд зэбгъэзахуэу къысфIигъэщIащ а тхылъым и кIэухым. СыткIэ дыбгъэгуфIэну, сытым уелэжьрэ? – Абы лъандэрэ блэкIа зэманым къриубыдэу романитI – «Лъапсэрых» (2014), «Хэхэсхэр» (2015) – къыдэзгъэкIащ. Шэч хэмылъу, абдеж щиухыркъым си Iуэхури, лэжьыгъэри, творческэ къарури. Зи ужь сихьэнумкIэ е къыщIэздза тхылъыр зыхуэдэмкIэ япэ силъадэу цIыхухэм садэгуэшэн сфIэфIкъым, ауэ уэ бжызоIэ – хьэтхэм ятеухуа тхылъращ иджыпсту сызэлэжьыр.
– ФIыщIэ пхузощI, Исхьэкъ. Лъэпкъми хэкуми я пащхьэ ущиIэ къалэныр куэд щIащ зэрыбгъэзащIэрэ, итIани уи зэфIэкIымрэ къарумрэ мыкIуэщIу зыужьыныгъэм иджыри ухуолажьэри, Тхьэм дяпэкIи ухущIигъэхьэ. Ауэ щыхъукIи, уи щхьэцыр хэтхъукIын щIидза къудейуэ аращи, илъэс 15 дэкIмэ, иджыри зы интервью къызэптыну зэдгъэухылIэ. – Сыпсэууэ илъэсищэм сынэсмэ…
Епсэлъар Замирэщ,
Адыгэ Республикэм щIыхь зиIэ и журналист
Зыми пэзмыщI
Илъэс куэд щIащ сэ МэшбащIэ Исхьэкъ ныбжьэгъу сызэрыхуэхъурэ. ЗекIуэ и вакъэ лажьэркъым жыхуаIэу, си напщIэм телъ а ныбжьэгъугъэр къыздисхауэ щытар КъуэкIыпIэ Гъунэгъум щызэпысча гъуэгуанэхэрат: 1969 гъэм туристхэм срагъусэу Сириемрэ Ливанымрэ сыкIуат. Абы щыгъуэ сэ илъэс тIощIрэ щырэ сыхъуу арат, а зекIуэм и фIыгъэкIэ къэзгъуэта си ныбжьэгъур сэ нэхърэ илъэс 15-кIэ нэхъыжьт. Ауэ, нэхъыжьыфIти, 16 сигъэныбжьэгъуу, сигъэгушхуэу сызригъэгъусащ. Апхуэдэу щIэхъуар зыкъомкIэ елъытагъэнт ди Iуэху еплъыкIэхэр зэрызэтехуэм, хэхэс гъащIэр натIэ зыхуэхъуа ди лъэпкъэгъухэм ехьэлIауэ къыдэфыкI узхэмкIи дызэрызэщхьым.
Дэнэ щIыпIэ дыкъыщыхутами, дэ къэтлъыхъуэр 1763–1864 гъэхэм екIуэкIа Урыс-Кавказ зауэжьым и зэранкIэ зи лъахэр къэзыбгынэу хэхэс псэукIэ бзаджэр зыгъэва ди лъэпкъэгъухэм я щIэблэхэрат. ИкIи къэдгъуэтырт апхуэдэхэр. Ауэ…
Адэжьхэм я хэкум ирамыгъэзэгъа ди лъэпкъэгъу насыпыншэхэм а хамэ щIыпIэхэми псэупIэ щратыртэкъым: 1967 гъэм израилыдзэхэр къызытеуа щIыпIэхэр адыгэхэм нэхъыбэу хэщIапIэ ящIа куейхэрати, мо тхьэмыщкIэ къомым, я щхьэр щIахьэри, адэмыдэкIэ егъэзыпIэ щащIат. Мис ахэр къэгъуэтыгъуафIэтэкъым. Ауэ абыхэм захуэдмыгъазэу ди гум тхутегъэхуэнутэкъыми, дымыщхьэхыу къэтлъыхъуэрт ахэр. Псом хуэмыдэу темыпыIэжыр, емызэшыжыр усакIуэ МэшбащIэ Исхьэкът. Адыгэхэм я щхьэм кърикIуа насыпыншагъэм теухуауэ сэри ди гъусэхэми дымыщIэ куэдым щыгъуазэт ар. А хъыбар гуауэхэм дыщIигъэдэIуу сыхьэт бжыгъэкIэ дыщигъэст. Дызыхуэза ди лъэпкъэгъухэм къыджаIэхэр и дэфтэрым иритхэрт, ахэр зи тегъэщIапIэрэ гущIэм зыкъыдэзыгъазэ усэщIэхэм дригъэдаIуэрт нэхъ иужькIэ. 17
МэшбащIэ Исхьэкърэ ХьэфIыцIэ Мухьэмэдрэ
2 Заказ №377 Сириемрэ Ливанымрэ дыкъикIыжа нэужь, МэшбащIэр куэдрэ ялъыгъуэзащ унафэщIышхуэхэм. Зыхуейр лIот? ХамэщIым щыпсэу адыгэхэм я дунейр зэрыкIыфIыр яжриIэу, абыхэм зыгуэркIэ защIэгъэкъуэн зэрыхуеймкIэ лъаIуэу арат. Ауэ «уи мыIуэху зумыхуэ», къыжраIэ мыхъумэ, къапих щыIэтэкъым. «Зи мыIуэху зезыхуэ» усакIуэм хузэфIэкIрати, тIысырти, усэбзэкIэ и щхьэм хуэтхьэусыхэжырт, адыгэхэм я тхыдэр лъабжьэ зыхуищI усэ уахътыншэхэр итхырт. Абдежхэращ дунейм къыщытехьар нобэ ди лъэпкъэгъуу хъуам яIурылъ «Адыгэхэр» уэрэд цIэрыIуэр къызытращIыкIа усэр.
Илъэс плIыщIрэ тIурэ хъуащ си ныбжьэгъу нэхъыжьымрэ сэрэ дызэрызэрыцIыхури, абы адыгагъэу, цIыхугъэу дэслъагъур
сэркIэ щапхъэфIщ, ауэ Исхьэкъ ещхь хъугъуафIэкъым, псом япэрауэ, и талантышхуэмкIэ, итIанэ – и дуней тетыкIэ дахэмкIэ. Абыхэм щIэхъуэпсын, Исхьэкъ удэплъейуэ псэун хуейуэ аращи…
2006 гъэм Истамбыл щекIуэкIырт Дунейпсо Адыгэ Хасэм и Зэхуэсышхуэр. Дауи, МэшбащIэ Исхьэкъи абы кърихьэлIат. Гухэхъуэт а Лъэпкъ Хасэшхуэм литературэмкIэ игъэува саугъэт лъапIэр си ныбжьэгъу нэхъыжь МэшбащIэм и роман телъыджэхэм папщIэ къызэрыратыр плъагъуныр. Апхуэдэ
гуфIэгъуэ куэд си нэгу щIигъэкIащ Адыгэ Республикэми, Къэбэрдей-Балъкъэрми, Къэрэшей-Шэрджэсми я цIыхубэ тхакIуэ, -ми СССР-ми я Къэрал саугъэтхэр зыхуагъэфэща си ныбжьэгъу нэхъыжь МэшбащIэ Исхьэкъ. Абыхэм я закъуэкъым Исхьэкъ адыгэхэр дызэригъэгуфIэр, дызэригъэгушхуэр – Хэку литературэм хуищIа хэлъхьэныгъэ инхэм папщIэ, МэшбащIэм къратащ къэрал дамыгъэ лъапIэ куэд, Адыгэ Республикэми Краснодар куейми абы къыхуагъэфэщащ цIыхушхуэхэр зэрагъэпажэу яIэ дамыгъэ нэхъ лъапIэ дыдэхэр.
Жылагъуэ лэжьыгъэм жыджэру зэрыхэтыр, ди къэралым щыпсэу лъэпкъхэм я зэныбжьэгъугъэр, мамырыгъэр гъэбыдэным псэемыблэжу зэрыбгъэдэтыр къалъытэри, МэшбащIэ Исхьэкъ къыхуагъэфэщащ «Мамырыгъэм щIэбэн» дыщэ медалыр, Урысей лъэпкъ фондым и «Обществэм зэригъэлъапIэ» дыщэ щIыхь нагъыщэр.
Дауи, мис а псори къалъытащ абы «Мейкъуапэ къалэм щIыхь зиIэ и цIыху» цIэр къыщыфIащми. Дунейпсо цIыху цIэр къыпфIащыну пхуэфащэщи, ари къыплъагъэсауэ Тхьэм дигъэлъагъу, си ныбжьэгъу нэхъыжьыфI Исхьэкъ! Мухьэмэд,
УФ-м щэнхабзэмкIэ щIыхь зиIэ и лэжьакIуэ, КъБР-м, Адыгэ Республикэм, КъШР-м щIыхь зиIэ я журналист 18 МэшбащIэ Исхьэкъ хужаIахэм щыщ пычыгъуэхэр УсакIуэ псалъэр гупсысэ куу зыхэлъ Псалъэшхуэщ. Ар щIэбгъэщIэрэщIэни щыIэкъым. Ар уэри фIыуэ уощIэ, Исхьэкъ. Дауи, уэ езыми къыбгуроIуэж узэрыусакIуэр. Сэри абы щыхьэт сытохъуэ. Ауэ, сэ сыщынэхъыжькIэ, а Псалъэм щIызогъу: уэ уусакIуэшхуэщ, гу губзыгъэ зи бгъэм къыщеуэ уусакIуэ телъыджэщ. Кавказым и усакIуэ нэхъ ин дыдэхэм уащыщщ. Къайсын
1981 МэшбащIэ Исхьэкъ и усыгъэ тхылъхэм укъыщеджэжкIэ уи нэгу къыщIохьэ абы и къуажэгъу Iущхэм я дунейр, я псэукIэ-щыIэкIэхэр, я хьэл-щэнхэр. Къыпщохъу абыхэм урахьэщIэу, урапсэлъэгъуу. Усыгъэм и къалэн нэхъ лъапIэу хъуар гъэзэщIа щохъу Исхьэкъ и тхыгъэхэм – Iуэхур апхуэдэу щIыщытыр си ныбжьэгъу МэшбащIэр усакIуэ нэсщи аращ. 19 Роберт
1981 НЭС
МэшбащIэм и усэхэр сыт щыгъуи узыгъэпIейтейщ. Ахэр зи IэдакъэщIэкIыр зи акъылыр тIыса, дунейм и пIалъэ зыщIэ адыгэлI нэсщ. УсакIуэшхуэщ. Куэдым зэрыжаIэщи, Исхьэкъ и усыгъэхэм я тегъэщIапIэр и лъэпкъ тхыдэращ. А тхыдэм и пэжырщ абы и усэхэр псэ быдэ, удэзыхьэх зыщIыр, езы усакIуэм пщIэрэ щIыхьрэ къыхуэзыхьыр. Саввэ
1971 Кавказ Ищхъэрэм и усыгъэм Гамзатов Расул иIэмэ, МэшбащIэ Исхьэкъ зыхуэлажьэ абы и прозэри насыпыншэкъым. Расулрэ Исхьэкърэ зэбгъэдэпх хъунукъым – тIуми талантышхуэ ябгъэдэлъщ, къызыхэкIа лъэпкъхэри, Урысейм и литературэри зыгъэбжьыфIэ цIыху цIэрыIуэхэщ. Егор
1981 МэшбащIэ Исхьэкъ адыгэлI Iущщ, укIытэ зыхэлъщ. Гу къабзэрэ псэ дахэкIэ зыхещIэ абы Урысейми езым и лъахэми щекIуэкI псори. Литературэми жылагъуэ гъащIэми щекIуэкIыу хъуам гудзакъэ иIэу якIэлъоплъ. И тхакIуэгъухэм къащхьэщыжу хуежьакъэ – зыкIи къыпхуикIуэтынукъым. Абы и дуней тетыкIэри и лэжьэкIэри цIыхур зэхъуапсэм хуэдэщ.
Литературэ нэсым пэлъэщыр талантымрэ емышыжу лэжьэнымрэщи, а тIумкIи Алыхьыр къыхуэупсащ си ныбжьэгъу МэшбащIэ Исхьэкъ. Юрий
ШУ Сэ куэдрэ слъэгъуащ МэшбащIэ Исхьэкъ дэнэ щIыпIи – Якутиеми, Краснодари, Смоленски, Налшыки, Ростови – цIыхухэр гуапэу къызэрыщыIущIэр. Апхуэдэу щIыщытыр гурыIуэгъуэщ: Исхьэкъ зи тхакIуэр адыгэхэм я закъуэкъым – ар лъэпкъыбэ урысей литературэр япэкIэ зыгъэкIуатэ шу пашэхэм ящыщщ. 20 Валентин
1991 «ТхакIуэ нэхъыфI дыдэу плъагъур хэт сымэ?» – жаIэу къыщызэупщIхэм деж япэ зи цIэ къисIуэхэм ящыщщ МэшбащIэ Исхьэкъ. Абы и творчествэр зэрыщыту гъэнщIащ тхакIуэм ди лъэпкъым хуиIэ лъагъуныгъэшхуэмкIи, нэпс къабзэу хущIигъэкIымкIи. Исхьэкъ и тхыгъэу хъуар адыгэхэм ди тхыдэм, ди гъащIэм я гъуджэщ, абы IупщIу къощ езы тхакIуэм и псэ къабзагъри, и гур зыхуэлажьэри. Иджыри куэдрэ тхурелажьэ а гумрэ псэмрэ. Риммэ Тхьэр арэзы къыпхухъу, Исхьэкъ, схуэмыгъэтIылъыжу сыкъызэджа уи тхылъ телъыджэмкIэ сыбгъэгуфIащ. Уи ехъулIэныгъэхэм дяпэкIи хэбгъэхъуэну, дызыщыгуфIыкIын тхылъхэр уи Iэдакъэм къыщIэкIыу куэдрэ утхуэпсэуну си гуапэщ. Нафий Адыгэбзэр зыхъумэхэм, къулей зыщIхэм ящыщщ МэшбащIэ Исхьэкъ. Абы Алыхьым къыIурилъхьащ адыгэ псалъэм и дахагъри, и шэрыуагъри, и лъэщагъри. Мис а псори IэкIуэлъакIуэу къызэригъэсэбэпыращ Исхьэкъ и тхыгъэхэр уахътыншэ зыщIыр, дэнэкIэ щыIэ адыгэми я гумрэ я псэмрэ щIыдыхьэр, езы тхакIуэр зыгъэцIэрыIуэр. Къазбэч И Адыгэ тхакIуэ, усакIуэ щэджащэ, жылагъуэ лэжьакIуэ цIэрыIуэ МэшбащIэ Исхьэкъ и къалэмыпэм къыщIэкIащ тхыгъэ купщIафIэ куэд – усыгъэ телъыджэхэр, роман гъуэзэджэхэр. Ахэр Адыгейм и литературэм и лъагапIэ хъуащ, ди лъэпкъым и цIэмрэ и пщIэмрэ жыжьэ щагъэIуащ. Исхьэкъ и усыгъэхэр гъэнщIащ гъащIэм и пэжымкIэ, уи акъылыр зыгъэлажьэ, гукъыдэжрэ дэрэжэгъуэрэ къозыт гупсысэ жанхэмкIэ. ТхакIуэм и романхэм лъабжьэ яхуэхъуар адыгэ тхыдэрщ – пасэрей адыгэ дзэпщ Ридадэ деж къыщыщIэдзауэ I лIэщIыгъуэм къэс. Хьэмид 21 Си ныбжьэгъу адыгэ тхакIуэшхуэ МэшбащIэ Исхьэкъ сэ соцIыху щыстудента лъандэрэ. Си щхьэгъусэ, сурэтыщI Кончаловская Наталье занщIэу гу лъитат а щIалэщIэр усакIуэшхуэ зэрыхъунум. Ар икIи щыуатэкъым. СССР-м и ТхакIуэхэм я зэгухьэныгъэм хагъэхьэну абы тхылъ зэрестамкIэ сэри сыщыуатэкъым. МэшбащIэ Исхьэкъ ящыщщ Урысейм и ТхакIуэхэм я зэгухьэныгъэм нэхъ пщIэшхуэ дыдэ щызиIэхэм. Абы пщIэ хуэзымыщIрэ ар фIыуэ зымылъагъурэ яхэткъым лъэпкъыбэу зэдэлажьэ ди тхакIуэхэм. МэшбащIэм хуэфащэу пещэ и ныбжьэгъу нэхъыжьыфIхэу КIыщокъуэ Алим, Кулиев Къайсын, Гамзатов Расул, Кугультинов Давид сымэ я IуэхущIафэ дахэхэм. Сергей
2001 ШЭЧ Зыми шэч къытрихьэу къыщIэкIынкъым МэшбащIэ Исхьэкъ зэчий ин зыбгъэдэлъ усакIуэшхуэу зэрыщытым. Дауи, аращ абы псалъэ гуапэ куэд щIыхужаIэри, дяпэкIи нэхъыбэж щIыхужаIэнури. Ар адыгэ усыгъэм и зэфIэкIым зезыгъэузэщI, зыгъэбжьыфIэ усакIуэшхуэщ. Всеволод
1971 Талант ин зиIэ, тхакIуэшхуэ, и лъэпкъым хуэпэж, и псэм пищIу и лъахэри Урысейри фIыуэ зылъагъу МэшбащIэ Исхьэкъ и творчествэ лъэщым щхьэкIэ гъунапкъэншэу фIыщIэ хузощI. И роман телъыджэхэмкIэ къыдит гуфIэгъуэр щэрэ минкIэ гъэбэгъуауэ езым тхьэм къыбгъэдилъхьэж. Юрий
2001 И 22
Сыкъеджэн щIэздзэри, схуэмыгъэтIылъыжу и кIэм сынэсыху сиIыгъащ МэшбащIэ Исхьэкъ и «Хъан-Джэрий» романым. Ар адыгэ лъэпкъ тхыдэм и гъуджэщ. Апхуэдэ романхэращ Урысей прозэр дунейпсо литературэм и фIыпIэхэм ящыщ зыщIыр. А тхыгъэм къеджэм, шэч хэмылъу, къищIэнщ адыгэхэм я хэкумрэ езы лъэпкъымрэ зищIысыр, абыхэм тхыдэшхуэ зэраIэр. Владимир Исхьэкъ
Романым щыщ пычыгъуэхэр
1835 ГЪЭМ и гъэмахуэ хуабэвэхым хэткIухьауэ, Тифлис къалэм узэрыбэуэн жьы щыбгъуэтыркъым. Ари зыхищIэртэкъым генерал Розен, Кавказ корпусым и Iэтащхьэм: и дзэлI фащэр къекъузэкIауэ, щхьэгъубжэм бгъэдэтт. Зэрыхуабэвэхри къыфIэIуэхутэкъым, къалэ бэмпIэгъуэми дэзэшыхьыртэкъым
ар. Игу зэригъэфIын иIэщ: Абхъазыр урысыдзэм и IэмыщIэ къихуакIэщ. Генерал Ермоловым мафIэрэ джатэкIэ игъэсабыращ Къэбэрдей щхьэзыфIэфIыр. Хы Iуфэм Iус шэрджэсхэрщ къэзыгъэдзыхэр… Ахэр пхуеувалIэркъым Тыркумрэ Урысеймрэ илъэситху и пэкIэ Адрианополь щызэращIылIа зэгурыIуэныгъэм. ЖаIэращ: ди лъахэми урысхэмрэ тыркухэмрэ щхьэ щытепщэн хуей – игъащIэ лъандэрэ ди щIыналъэщ ар, зэттыни щыIэкъым…
Бытырбыху къикIыжрэ пэт Псыжь Iуфэм къыщрихьэлIа адыгэ
шум къыжриIауэ щытар игу къэкIыжащ генералым. И нэр щIиукъуанцIэри, шур къеупщIат абы щыгъуэ:
– Езыхэм я IэмыщIэ имылъыр тыркухэм къывата щхьэкIэ ар фыфей хъун? – пыдыхьэшхыкIри, къыщIигъужащ: – Мо жыгыщхьэм фIэс бзур плъагъурэ: узот, плъэкIмэ, къэубыд. А бзум дыхуэдэщ адыгэхэр: зыми Iэрыубыд дищIыфынукъым, ди щхьэ дыхуитщ. Фи закъуэкъым ди псэм къещэр, къытпэлъэщыркъым армыхъу. Фэри фыкъытпэлъэщынукъым – ар зыгурывгъаIуэ.
Ар къыжезыIа шур и нэгу къыщыщIыхьэжым, генералыр щхьэгъубжэм къыбгъэдэкIуэтащ, и зы щIыIу итIатэри, къикIукIникIукIыу, жыхафэгум теуващ.
Генералым игу къэкIыжащ Абхъазым игъэкIуауэ щыта штабскапитан Торнау. АдэкIэ ар тIасхъэщIэх кIуэн хуейт хы Iуфэм Iус шэрджэсхэм я деж – ауэ хузэфIэкIакъым. «Дауи ирехъуи, Кавказыр ди IэмыщIэ идубыдэн хуейщ – апхуэдэ къалэн ди пщэ къыдилъхьащ ди пащтыхь дотэм. Дызыхэмызагъэр хы Iуфэм Iус шэрджэсхэрщ, абыхэм я тIасхъапIэр тщIэн хуейщ, псом япэрауэ. Аратэкъэ Новицкэри Шаховскэри яхэдутIыпщхьауэ щIыщытар. Зыгуэрхэри яхузэфIэкIащ а офицер хахуэхэм, ауэ ар мащIэщ иджы», – арат генералыр зэгупсысыр, жыхафэгур зэхикIухьурэ.
Генерал Вольховскэр пэшым къыщIыхьащ.
– Штабс-капитан Торнау и лъакъуэм и лажьэр сыт? – еупщIащ абы Розен.
– Лажьэ иIэжкъым. Къыщебджэнум поплъэ.
– Ар дэгъуэщ-тIэ. Абхъазым къыщемыхъулIаIами, дигу ебгъэркъым. Дзыхь ебгъэз хъунущ, аращ граф Бенкендорф жиIэр. Пащтыхьри къыхуэарэзыщ. Бытырбыху сыкIуауэ сыхуэзати, пащтыхьым Торнау щхьэкIэ къызжиIащ: «Шэрджэс хуэдэщ, си щхьэхъумэ шэрджэс шухэм ещхьыркъабзэщ. Псыжь адрыщI ис шэр- 23 джэсхэм яхэутIыпщхьэ ар – я тIасхъэр щIрырех. Зыхуэныкъуэ псори ефт. Абы сэ сызэрыщыгугъыр схужеIэж. Зыми хуэвмыгъэныкъуэ, зыхуейр хуэфщIэ.
– КуэдыIуэ къытпиубыдмэ-щэ?
– Ди сэбэп зыхэлъ къытхуищIэфмэ, зыми дыщысхьынукъым».
… Гъэмахуэку мазэм Торнау Псыхуабэ кIуащ, и уIэгъэр абы щигъэхъужащ. ЩIежьам нэгъуэщI щхьэусыгъуи иIэт: шэшэныфэ зытригъауэу, зэрыурыс офицерыр зыщигъэгъупщэн, шэшэныцIэм (Хьэсэн-бей) зригъэсэн хуейт. Тифлис щыдэсам шэшэныбзэм хэгъуэза хуэдэт, хуэмыгъэшэрыуащэми. Ислъам диным хэгъуэзати, нэмэз ищIыфырт, нэмэзыбзи ищIэрт. ЖыпIэнурамэ, Прибалтикэм щыпсэу нэмыцэхэм къахэкIауэ пщIэнутэкъым – и фэкIи и зыIыгъыкIэкIи кавказ лъэпкъ къыхэкIауэщ къызэрыпфIэщIынур. Бгырыс фащэри йокIупс, и цейри, и дыжьын бгырыпхри аращ…
зэджэ къэзакъ Прочнэ ОкопкIэ станицэр Псыжь и ижьырабгъукIэ щысщ, Ермэлыхьэблэ верст заулкIэ нэхъ пэмыжыжьэу. Абдеж ущежьэмэ, Iузэв тенджызым унэсыху губгъуэщ. Уарп псым и сэмэгурабгъур, къурш лъапэм къыщыщIэдзауэ Псыжь нэс, мэзылъэщ: жыгейри, бжейри, пхъэхуейри, псейри, уэздыгъейри щыгъунэжщ, адэкIэ тафэщ, Iуащхьэхэр хэгуэшауэ – Щхьэгуашэ уеуэлIэху. Ар абазэхэхэм я лъахэщ.
Чырбыш унэ лъахъшэхэр щикъухьащ Прочнэ Окоп станицэм, уэрамхэм кхъуэри, къазри, мэлри, былымри дэзщ, щIалэ цIыкIухэри зэхэуфIеяуэ щызэрызохьэ. Шэрджэс шу закъуэтIакъуи ущрохьэлIэ къэзакъ станицэм.
Уэрамым здрикIуэм, Торнау зыIуплъам къигъэщтащ: цIыхущхьэхэр фIэIуауэ бжэгъу яехэр уэрамыщхьэм щыхэтIащ.
– Мыр сыт? – Торнау и нэр къихуащ.
– Шэрджэсыщхьэщ. Псыжь къызэпрыкI абрэджхэр абыкIэ егъащтэ генералым, – къыжриIащ къэзакъ шыгухум. – Щхьэр щадыгъужи къохъу. Шэрджэсхэр щхьэфIэчми, лIыгъэрэ IэщэкIэ уащIыхьэнукъым. МащIэ щIа дазэрезауэрэ, итIани дапэлъэщыркъым.
«Я хэкум уихьауэ щызэтебукIэкIэ, я Iэ зэтедзауэ щысын, – игукIэ жиIащ Торнау. – Ирегъэлей Засс. Ар зышэчын щыIэкъым…»
Зассрэ Торнаурэ я закъуэ хъуа нэужь, генералым жиIащ:
– Тхьэмахуэм щIигъуауэ сыныппэплъащ, штабс-капитан, – жери, нэмыцэбзэкIэ къыщIигъужащ: – Си гуапэ хъуащ укъызэрысар. Нобэ щыщIэдзауэ ушэшэнщ. Урысыбзи, шэрджэсыбзи, абхъазыбзи, нэмыцэбзи пщIэркъым. Уэ ушэшэнщ, пщIэр шэшэныбзэщ. ГурыIуэгъуэ, штабс-капитан?
– ГурыIуэгъуэщ, – жиIащ Торнау. – Сыгувамэ, сэракъым зи ла-
– СощIэ, – жиIащ генералым. – ЗыкIи узгъэкъуаншэркъым. ДыщIыпхуейми ущызгъэгъуэзэнщ.
– Къыстефлъхьэр си хьэлъэщ, схузэфIэкI къэзгъэнэнкъым.
– Абы шэч къытесхьэркъым. Шэрджэсхэм дызэрезауэр уощIэ. ТIасхъэщIэх удгъэкIуэнущ – абы ущыгъуазэщ, дауи. Шэрджэсым уизышэн гъусэ пщIыдгъунущ. АдэкIэ Абхъазми фихьэнущ.
жьэр. 24 – Хэт гъусэ къысхуэфщIынур?
– Щы мэхъу: зэкъуэшитIрэ абыхэм я зы ныбжьэгъурэ. Шэрджэскъым, нэгъуейхэщ. Щыми урысыбзи, шэрджэсыбзи, абхъазыбзи ящIэ. ПщIэкIэ къэтщтауэ аращ. Фежьэн и пэ зэбгъэцIыхунщ – ухущIыхьэнущ. Иджыпсту дышхэнщи, зодгъэгъэпсэхунщ, – жиIащ Засс. – Гъусэ пхуэтщIынухэр къыщыкIуэнур жэщ ныкъуэращ.
Гъусэ къыпхуащIынур къызэрыщIидзынур дэнэ щыпщIэн? Гъуэлъыжами, абы егупсысурэ щIэх Iурихакъым Торнау. Iуриха щхьэкIэ, сыхьэтыпэщ жейм зэрыхэтар.
И щхьэм икIыркъым: нобэ щыщIэдзауэ шэшэнщ, Хьэсэн-бейщ и цIэр. Муслъымэнщ, и нэмэз уахъты блигъэкI хъунукъым, нэмэзыбзи ещIэ. Арджэныр иубгъури, нэмэз ищIащ.
Мазэгъуэ жэщщ. Псыжь адрыщIкIэ ит мэз Iувым къыхэIукI жьынду джэ макъым укъигъэщтэнкIэ зыхуэIуа щыIэкъым, езыр къэрабгъэм ящымыщми. Сыт къыщыпэплъэр Псыжь адрыщI – уи натIэм къритхар дэнэ щыпщIэн?
Шы лъэ макъ къэIуащ. Гъусэ къыхуащIахэр къэсауэ арат. Щы мэхъу. Ахэр Засс иригъэблэгъащ, Торнау ириджэри яригъэцIыхуащ.
– Мы щIалэр шэшэн хьэщIэщ, Хьэсэн-бейщ и цIэр. Ноби пщэдеи аращ фызэреджэнур. ФызэрыцIыху, фызэпсалъэ, фэ фызэгъусэнущ. СыкъэвмыгъэщIэхъумэ, си псалъэм сепцIыжынукъым, – яжриIащ абы Торнау гъусэ хуащIынухэм. – Фыкъызэрызгъэгугъар фхуэсщIэнущ.
Илъэс тIощIрэ тхурэ фIэкI и мыныбжьми, Торнау и нэгу щIэкIар мащIэкъым, зауэ-бани хэтащ, гъуэгу техьэрейуэ къекIуэкIащ. Ныжэбэ жэщым зауэ къыщIэмылъи хуэдэщ, итIани и натIэм къритхар дэнэ щищIэн, дэнэ щищIэн гъусэ къыхуэхъунухэр къызэрыхущIэкIынури – арат штабс-капитаныр хэзыгъаплъэр. Нэгъуейхэр и щыпэлъагъущ, уазэрыщыгугъауэ къыпхущIэмыкIмэ, аращ нэхъыкIэр.
Бгырыс хабзэм ипкъ иткIэ, псалъэмакъыр къыхэзыдзэр нэхъыжьырщ. Хьэсэн-бей япоплъэ, бгырыс хабзэм зэрыхищIыкIыр яригъэлъагъун щхьэкIэ. Япоплъэ, Iуэхур зытещIыхьар езыра пэтми. Гъусэ къыхуащIахэм ящыщ зы, илъэс щэ ныкъуэ хуэдиз зи ныбжь лIыр, заулкIэ щыма нэужь, къэпсэлъащ:
– Сыноплъри, Хьэсэн-бей, уи теплъэкIэ шэшэным урещхьщ. Сэ сы-Тембулэтщ, си гъусэхэм зыр Iимам Гъазийщ. Мор си шынэхъыщIэщ, Бийщ и цIэр. ЗэшиплI дыхъурти, тIур дунейм ехыжащ.
– Я хьэдрыхэ нэху ухъу, – жиIащ Iимам Гъазий. – Къэрэмырзэхэ цIыху пэжщ, лIыгъэ зыхэлъщ.
Бий и нэщхъ зэхэлъ зэпытщ, бжэм деж щысщи, штабскапитаным хущIоплъ, и шынэхъыжьми зэзэмызэ хуоплъэкI, зэрыхуэмыарэзыщэри фэуэ тетщ. Тембулэт ищIэжыркъэ и шынэхъыщIэр зэрытэмакъкIэщIыр – къилъынкIэ тIэу еплъынукъым.
И псалъэм пищащ Тембулэт, Гъазий хуеплъэкIри:
– Тхьэразэ къыпхухъу, Iимам, ди шынэхъыжьитIыр уигу 25 ихуакъыми. Гъуанэдэууэ къаукIащ Къырымызэрэ Мэмукъейрэ. КъэзыукIар джаурым яхыхьа къумалщ. И псэр щыхэкIым Мэмукъей уэсят къищIащ: «Дилъ фщIэж». Аращ шэрджэсхэм я деж щтапIэ дыщIихьэжар – абыхэм дадозауэ, дилъ тщIэжыху дадэзэуэнущ. Iимамри ди гъусэщ. Уэ сыт къыджепIэн, урыс офицер?
– Сызэрыофицерыр зыщывгъэгъупщэ, – жиIащ Торнау. – Шэрджэсхэм пщIэ къызэрыфхуащIым сыщыгъуазэщ. Ауэ мызыгъуэгукIэ Iуэхутхьэбзэ къысхуэфщIэн хуейщ – генералыр къэвгъэгугъащ абыкIэ.
– Шэрджэсхэм депцIыжуи? – къилъащ Бий.
– Бий, зэ увыIэт. КъызгуроIуэ, Хьэсэн-бей. Сыт пхуэтщIэн хуейуэ укъызэрытщыгугъыр?
– Хьэмэрэ шэч къытхуэпщIрэ? – жиIащ Бий, штабс-капитаным зыщиIэжьэм.
– Хьэуэ, хьэуэ! Дэ гъуэгу дытехьэнущ, зым адрейм шэч хуищI хъунукъым. Гъуэгу шынагъуэщ къытщIэлъыр, генералым дзыхь къыщыфхуищIакIэ, сэ абы шэч къытесхьэж хъунукъым.
Псалъэмакъыр заулкIэ зэпыуащ. Тембулэтщ псалъэр къыхэзыдзэжар:
– Ди жылэри, ди мылъкури, дищIри къыдитыжыну дыкъигъэгугъащ генералым. Ар къытхуэфщIэмэ, урысхэм щхьэузыхь захуэтщIынущ, я IэмыщIэ зитлъхьэнурэ игъащIэкIэ дгъэпэжынущ.
– НэгъуэщI псалъи зэхэсхыну сыхуейщ, – жиIащ Торнау. – Ди Iуэхум фызэремыпцIыжынумкIэ тхьэ къысхуэфIуэ. Дунейм ехыжа фи шынэхъыжьитIым я цIэкIэ.
И щхьэр иригъэзыхри, Тембулэт заулкIэ зиIэжьащ. ИтIанэ жиIащ:
– Тхьэ пхуэдмыIуэмэ, уи псэр дзыхь къызэрытхуумыщIыфынур къыдгуроIуэ. АбыкIэ емыкIу уиIэкъым. СэркIэ тыншкъым ар – дунейм ехыжа ди шынэхъыжьитIым я цIэкIэ тхьэ пхуэсIуэныр: ахэр къэзыукIар урысхэращ. ИтIани… Алыхьым и унафэщ уи щхьэр тхъумэн хуейуэ. УзгъэпэжынкIэ тхьэ пхузоIуэ, си псалъэм сепцIыжмэ, Алыхьыр къызэуэ.
Штабс-капитаныр Бий хуеплъэкIащ:
– Бий акъылэгъу абыкIэ?
– Си тхьэрыIуэр си шынэхъыщIэми и тхьэрыIуэщ, – жиIащ Тембулэт.
– НэхъыщIэр нэхъыжьым зэрыпэрымыуэм сыщыгъуазэщ, – жиIащ Торнау. – Ар я хабзэщ шэрджэсхэм. ИтIани езы Бий и псалъэ зэхэсхмэ, си гуапэт.
– Дэ дышэрджэскъым! – къилъащ Бий.
– Бий! – щIэгубжьащ Тембулэт и шынэхъыщIэм.
– ЕмыкIу къэсхьащ, – жери Бий и щхьэр щIигуащ. – Си шынэхъыжьым и тхьэрыIуэр сэри си тхьэрыIуэщ. Езы урыс офицерми тхьэ къытхуреIуэ, Iуэхутхьэбзэ хуэдлэжьмэ, дыкъызэрагъэгугъауэ хъуар къытхуащIэну.
Жор ищIри, Торнау зэшитIым тхьэ яхуиIуащ. 26 * * * Засс и мурадым Торнау щыгъуазэ хъуауэ къыщIэкIащ.
– Дэнэ щыпщIэрэ? – игъэщIэгъуащ Засс. – Нэгъуейхэра къыбжезыIар? Арами, сигу ебгъэркъым, фIыщIэ яхуэсщI фIэкI. Тембулэтрэ Iимамымрэ абазэхэ абрэджхэм епсэлъэн щIадзащ. Бажэм хуэдэщ ахэр – яхуэсакъ, штабс-капитан, уахуэмыбэлэрыгъ.
– Ар зыщызгъэгъупщэнкъым. Бий псэлъэгъуейр сыт и уасэ! НэкIэ уешх.
– Уи нэри тумыгъэкI, – жиIащ генерал Засс. – И къуэшхэм ялъ зэрищIэжынщ ар зи ужь итыр.
– Дзыхь дауэ ебгъэза-тIэ абыхэм?
Генералыр пыдыхьэшхыкIащ:
– Уэращ зи гъусэнури, уи упщIэм и жэуапыр уэ къэгъуэтыж. Къэрэмырзэхэ я лъэпкъыр къызытекIам ущыгъуазэ? Уэрэ сэрэ дызэрынэмыцэ щылъхум дригушхуэркъым. Къэрэмырзэхэ я напщIэ телъщ къызыхэкIа лъэпкъыр зэрыцIэрыIуэм, абы ирогушхуэ. Чингисхъан и щIэблэущ зызэралъытэр, аращ зыщIыхаIэтыкIыр, адрей бгырыс лъэпкъхэм щIепэгэкIыр.
– Шэрджэсхэми епэгэкIрэ?
– Шэрджэсхэм япэ урагъэщынукъым… Къэрэмырзэ зэшитIым сагурыIуэн и пэ къэбэрдей уэркъитI сепсэлъащ. Куэдрэ тхъунщIахэм ящыщщ, я мылъкур зыIэрагъэхьэжын щхьэкIэ, сытри къысхуащIэнут, итIани дзыхь зэзгъэзар нэгъуей зэшитIырщ – ахэр нэхъ къыпхуэсакъын си гугъэщ. Къэбэрдей уэркъитIри IузгъэкIуэтакъым – хэт ищIэрэ къыпщхьэпэжынкIэ зэрыхъунур. Шэрджэсхэм сэ сазэрыхущытым ущыгъуазэщ, уэ абыхэм я хабзэр уощIэ, я пщIэр уолъытэри, ар сфIэтэмэмщ… Дэ ди пащтыхьым дризауэлIщ, ди пщэ къыдалъхьэр догъэзащIэ. Шэрджэсхэм драутIыпщащи, я щхьэр къызэредмыгъэIэтыным иужь дитщ. Жыжьэ дыхыхьауэ къысфIощI. Ди Iуэхум дыпыгъэхьэжи нэхъыфIщ. Хы Iуфэм гъуэгуищ макIуэ. Дэтхэнэ гъуэгура къыхэпхар?
– Си гъусэнухэм къызэрызжаIамкIэ, гъуэгуищри хъунущ.
– Къэрэмырзэ зэшитIым я нэхъыжьым нэхъ фIэзахуэр Абазэхэм икI гъуэгуращ, ар Абхъазым и къуэкIыпIэмкIэ макIуэ. ЩIэнэхъ фIэзахуэр пщIэрэ?
– СощIэ. Къэрэмырзэ Тембулэт Мэршан Мэфэдыкъу и къанщ, абы къигъэщIэхъунукъым. Сэри нэхъ къызощтэ а гъуэгур. Абхъазым и къуэкIыпIэ щIыналъэм нэгъабэ щыгъуазэ зыхуэсщIащ – зэхэскIухьащ, зы лъагъуи къэзгъэнакъым. Бгым ущхьэдэхмэ, шэрджэсхэм я хы Iуфэм зыщыпплъыхь хъунущ, Абхъазым уихьэху.
ЕтIуанэ махуэм нэху ща къудейуэ, генерал Зассрэ штабскапитан Торнаурэ гъуэгу техьащ, Псыхуабэ кIуэн хуейти. Абы дзэпщыр къащыпэплъэрт. Барсуковскэ станицэм Iимам Гъазий къащыIущIэнут абыхэм, арат Хьэсэн-бей Псыжь зэпрызышынур.
Гъуэгу здытетым, Къэрэмырзей нэблэгъэху, генерал Засс Торнау иригъэдэIуащ Къэрэмырзэхэ я хъыбарым.
– Къэрэмырзэ зэшхэр Псыжь Iуфэ Iус нэгъуей жылагъуэм къыщалъхуащ. Шэрджэсхэм яхэзэгъауэ псэурт Къэрэмырзэхэ. 27 28
ХуэщIауэ псэурт. Абы тетурэ Кавказ зауэр къэхъеящ, абы хэхутащ шэрджэсхэри, шэшэнхэри, абазэхэри, нэгъуейхэри.
Нэгъуейхэращ урысхэмрэ къэзакъхэмрэ нэхъапэ екIужар. Къэрэмырзэхи яхэтащ абыхэм. Насып уимыIэмэ, махъшэм утесми, хьэ къодзакъэ. Ар къатепсыхащ Къэрэмырзэхи. Зэрыхъуар мыращ: зэгуэрым, бгыщхьэм уэшхышхуэ къыщешхри, Псыжь къиуащ, псым щхьэл кърихьэхащ. Щхьэлыр псым къыхахащ Къэрэмырзэ зэшхэм. Ар Невинномысскэ станицэм и атаманым ейуэ къыщIэкIащ. Атаманыр къедэуащ зэшхэм, суд Iуэху къарищIылIэри, щхьэлыр ятрихыжащ. Ар ягу техуакъым Къэрэмырзэ зэшхэм: шэсри, Псыжь зэпрыкIащ, шэрджэсхэм яхыхьащ, абыхэм гъусэ зыхуащIри, Iэджэрэ къыдэзэуащ.
– ИтIани Къэрэмырзэ зэшитIым дзыхь ебгъэз хъун сфIощI, – жиIащ Торнау. – Iимам Гъазии абрэджхэм щIахыхьам сыт и щхьэусыгъуэр?
– Абы и Iуэхури къызэрекIуэкIар апхуэдэ гуэрущ. И жагъуэгъум пцIы къытрилъхьэри, иригъэубыдащ. Iимамым шэрджэс абрэдж гуп Псыжь къызэпришын мурад иIэщ – бзэгу къытхуихьащ Гъазий и жагъуэгъум. Iимамыр хьэпсым иддзащ, ауэ ткIэщIэкIуэсыкIыжын хузэфIэкIащ…
Шы лъэ макъ къэIуащ: шууищ шыгум къыкIэлъеуэрт.
Генералыр зэплъэкIри дыхьэшхащ:
– Мо шууищым я зыр си хэгъэрейщ. Хьэжрэт Нэкъарэщ. ГъэщIэгъуэнракъэ: гъуэгу сытехьакъэ – сримыхьэлIэнкIэ Iэмал иIэкъым.
– Гъуэгу махуэ, генерал! – жиIащ щIалэ къамылыфэм, блэжрэ пэт. – Генерал Розен сэлам схуехыж!
– Тхьэразэ къыпхухъу, Нэкъарэ, есхыжынщ. Езыри куэдрэ къыпщIоупщIэ.
– Ар си гуапэщ. Ауэ зыщывмыгъэгъупщэ: Псыжь фызэпрыкIмэ, фыщIегъуэжынщ. Сэри си гъусэхэми – Хьэмырзокъуэ Аслъэнджэрии Тамбий Аслъэнбэчи – фIы къывэхъулIэмэ ди гуапэщ. Зы пщыхьэщхьэ сынеблэгъэнщи, дыуэршэрынщ. Сыныщеблэгъэнур шэрджэсыщхьэхэр бжэгъу щхьэкIэм къыфIэпхыжа нэужьщ…
* * * хэкIуэтэху Торнау Iимам Гъазий пэплъащ. Уафэр мэгъуагъуэ, щыблэ мауэ, уэшхыр кърекIых. Бжэм зыгуэр къытеуIуащ.
– Хэт ар? – щIэупщIащ Торнау бжэм бгъэдэкIуатэри.
– Сэращ, – Iимам Гъазий бжэщхьэIум къытеуващ. – Хьэзыр ухъуа?
– Сыхьэзырщ, ауэ плъагъуркъэ: дунейкъутэжщ…
– Дэ, абрэджхэр, дызыхуей дыдэщ апхуэдэ жэщыр. Шэрджэсхэри къэзакъхэри я гъуэм исщ мыпхуэдэ жэщым. НакIуэ.
Абыхэм Псыжь IуфэкIэ яунэтIащ, уэшхми щыблэми къызэтригъэувыIакъым.
– Ушууейщ уэ, Хьэсэн-бей. Дунейкъутэжми ущыщтакъым.
Iимамыр къызэрыщытхъуар и гуапэ хъуащ штабс-капитаным. – Къэзакъхэр Псыжь и Iуфэм щощтэ. Дэ дауэ дехъулIэну пIэрэ? ЗыкъыскIэрумыгъэху, Хьэсэн-бей.
Псыжь псыхъуэ щхьэщыта уафэгъуагъуэр щхьэщыкIри, ИнжыджкIэ, УарпкIэ, ЛабэкIэ Iэпхъуащ, арыххэуи ужьыхыжащ.
Шухэр хуейм ихьэри епсыхащ.
– Уджаурми, нэмэз уощIри, ара хъунщ Тхьэм и нэфI къыщIытщыхуар, – жиIащ Iимамым, нэгъуеибзэкIэ къыщIигъужащ: – Я дэ ди Тхьэ, мыбы сызэрыдэIэпыкъум щхьэкIэ уигу къызумыгъабгъэ. ЖаIэр пэжмэ, джаур зыукIым и жэнэтыбжэр зэIухащ. Жэнэтми сыхуэпIащIэркъым иджыпсту, си унагъуэр абыхэм я IэмыщIэ илъщи. Мы си гъусэр ди диным къисшэфатэмэ, си насыптэкъэ! Хэт ищIэрэ, ари схузэфIэкIынкIэ мэхъу, уэ къабыл пщIымэ.
– Уи Тхьэм сыт узэрелъэIуар, Iимам?
– Си закъуэкъым ар зи Тхьэр, дунейм тет псоми я Тхьэщ, – жиIащ Iимамым. – УщышэшэнкIэ, уэри уи Тхьэщ. Ар уи фIэщ мыхъумэ, дыщIежьар къыдэхъулIэнукъым. Уэ, джаурыр, ди гъунэгъу шэрджэсхэм я лъахэм узэрысшэм щхьэкIэ игу къызэмыбгъэну селъэIуащ ди Тхьэм. НэгъуэщI гуэркIи селъэIуащ. Ауэ ар иужькIэщ.
– ИужькIэмэ, иреиужь, – пыдыхьэшхыкIащ Торнау. – Абы зыгуэр къыбох уэ: дзыхь къысхуэпщIыркъым, пэжкъэ?
– Апхуэдэу жумыIэ, дэ ди псалъэм депцIыжыркъым.
Нэху щыху щIэтащ мэз кIыфIым. Зы псынащхьэ нэху щауэ екIуэлIащ.
– Шыхэр тлъэхъэнкъым. Зыдгъэгъущыжынщ, дышхэнщи, заулкIэ зыдгъэпсэхунщ – гъуэгу къытщIэлъщ иджыри, – жиIащ Iимамым. – Нэгъуейхэми дунейм зыгуэр хыдощIыкI. Шэрджэсхэр щапхъэ тхуэхъуащ, ахэращ дэ дызыдэплъейр.
Уафэгъуагъуэри уэшхри щхьэщыкIащи, мэзыр даущыншэщ. Андез ищтэри, нэмэз ищIащ Iимамым. Торнауи ищIащ нэмэз. Гъазий мафIэ зэщIигъэстащ.
– Мэз нэщI жыхуаIэращ: иджы тIэкIу дедзакъэкIэ, емыкIу диIэкъым. Ди хьэзырымкIэ дызэIурыунщ.
Iимамым мафIэм къыпэрихыжа лы гъур гъэжьамрэ кхъуей плъыжь гъэгъуамрэ Торнау и пащхьэ кърилъхьащ.
– Едзакъэ. Гъуэгу утетмэ, мыбы нэхъ шхыныфI щыIэкъым. Тембулэт къэсыжыху, ди пIэ дисынщ.
* * *, Абазэхэми, КIэмыргуейми щыцIэрыIуэ абрэджхэм ящыщащ Хьэжрэт Нэкъарэ, Хьэмырзокъуэ Аслъэнджэрий, Тамбий Аслъэнбэч сымэ.
Абазэхэхэм пщы яIакъым. Беслъэнейр зи унафэм щIэтар Къанокъуэпщырщ, кIэмыргуейхэр Бэлэтокъуэпщым и IэмыщIэ илъащ. Я мылъкурэ я пщIэкIэ ахэр къахэщырт я лъэпкъэгъухэм.
Абрэджхэм, лъхукъуэлIхэмрэ уэркъхэмрэ нэмыщI, пщыи яхэтащ. 29 Хьэмырзокъуэ Аслъэнджэрий и адэр, Беслъэн, генерал Ермоловым Къэбэрдейр зыIэщIилъхьэн и пэ хуэкъулейуэ, и цIэр жыжьэ щыIуауэ къэгъуэгурыкIуащ. И къуэшри хуэщIат. Зэшхэм къуэ зырыз яIащ – Аслъэнджэрийрэ Адылджэрийрэ. ТIури щхьэмыгъазэт, хахуэт, Iэрыубыд пхуэщIынутэкъым. Я уни я лъапси къызэранэкIри, зэшхэр бгым ихьэжащ, Беслъэнейхэмрэ абазэхэхэмрэ я деж зыщагъэпщкIуурэ илъэсищ ирахьэкIащ, ар къащыIэщIэужагъуэм, Ермоловым хъыбар ирагъэщIащ ди унэ декIуэлIэжынущ, жари. Генералым ар яхуидакъым, ауэ Уарпрэ Инжыджрэ хэщIапIэ зыхуэхъуа къэбэрдей хьэжрэтхэм яхэтIысхьэнумэ, къазэрыпэрымыуэнур къажриIащ. Хьэмырзокъуэ Беслъэн къэбэрдей хьэжрэтхэм пщы уэлий яхуэхъуащ.
ЗэшитIым я къуэхэр, Аслъэнджэрийрэ Адылджэрийрэ, лIыфIыгъуэ зэримыгъахуэ хъуащ. Адылджэрий елъытауэ Аслъэнджэрий нэхъ бзаджэт, IэщакIуэт, абы псори щышынэрт, зыпэщIагъахуэртэкъым, къыпакIухьмэ нэхъ къащтэрт. Адылджэрий цIыху щабэт, щэныфIэт, ар псоми фIыуэ ялъагъурт.
Къанокъуэпщым и шыпхъу дахэкIейм, Гуащэхужь, и цIэр щыIум, Аслъэнджэрийрэ Адылджэрийрэ ар зэпаубыдащ.
Псэлъыхъухэм яку дэмыхьэн щхьэкIэ, Къанокъуэ Етэч жиIащ:
– Си шыпхъум и унафэр езым ирещI, абы къыхихымкIэ сыарэзыщ. 30
игъэкIуэсащ.
жиIащ абы.
Ар жиIа щхьэкIэ, Етэч арэзыуэ и шыпхъур Адылджэрий Аслъэнджэрий сабэр дрипхъеящ.
– КIуэсари зыгъэкIуэсари насыпыншэ хъуауэ флъагъунщ, – Я ужь икIа хуэдэу зищIащ, ауэ и гур тIуми яхуэплъырти, Аслъэнджэрий абыхэм удын зэраридзын Iэмалхэр къиулъэпхъэщ зэпытт.
Аслъэнджэрийрэ Адылджэрийрэ зэрагъэкIужын мурад яIащ Iыхьлыхэм, ауэ ар Аслъэнджэрий и тхьэкIумэм иригъэхьакъым. Адылджэрийрэ Гуащэхужьрэ Шэшэным зыщагъэпщкIуащ. Ар игу техуакъым Аслъэнджэрий: и адэ къуэшыр, Адылджэрий и адэр, иукIащ.
Уарпрэ Инжыдж псыхъуэрэ дэс адыгэхэр лъэныкъуитI зэрищIыкIащ абы и ужькIэ – Аслъэнджэрий и телъхьэхэмрэ Адылджэрий къыдэщIхэмрэ. Хьэмырзокъуэ Аслъэнджэрийрэ Тамбий Аслъэнбэчрэ абрэджу ежьэжри абазэхэхэм яхыхьащ. ХыхьэхэкI зиIэ щIалэ бзаджэр, Аслъэнджэрий, абазэхэхэм щIэх дыдэ яхэсыхьащ, бгъэдыхьэпIэ зыхуимыгъуэтар Къанокъуэпщырт: а тIур щызэрихьэлIи къэхъурт, ауэ я гупэ зэхуагъазэртэкъым. Къанокъуэпщри иукIын къызэфIэнэнутэкъым Аслъэнджэрий, ауэ абазэхэхэмрэ беслъэнейхэмрэ ар къызэрыхуамыдэнур ищIэрти, зишыIэрт.
Аслъэнджэрий и гур зыхуэплъыпэр Къэрэмырзэ зэшхэрт – ер зи бжьэм къикIар ахэрауэ илъытэрт.
– Флъагъуркъэ а нэгъуей зэшитIыр зэрыщыкIар: шэшэн абрэджыр дэнэ хуейми яшэ, – жиIэрейт Аслъэнджэрий. – Урыс- хэм псэхугъуэ къыдатыркъым, абы ищIыIужкIэ а шэшэнри къытхаутIыпщхьащ.
Нэкъарэ къыпхуэгъэпцIэнт абыкIэ! «Плъагъуркъэ ар зэщэр. Хейуэ зелъытэж езым, итIани жэщ къэс инэрал Засс деж макIуэ, – Нэкъарэ щыгъуазэт абы. – Къэрэмырзэхэ хэхэсущ зэрилъытэр, езыр дэнэ къыздикIар? Къэбэрдейм къизыхуар урысхэрауэ жеIэ. Ар пцIыщ. КъэкIуэсащ. Инэралым бзэгу хуихьурэ мащIэ иригъэукIа! Ди мыгъуагъэ псори къызыхэкIыр дызэрызэкъуэмытыращ. Адыгэхэр лъэпкъ пщыкIутI дохъури, жыг пщыкIутIым дыхуэдэщ, мэз дыщыхъунур тхьэм ещIэ».
– ЛIо, Нэкъарэ, узэгупсысыр? Зыкъысхуэбгъэгусэрэ?
– Хьэуэ. Ди Iуэху зыIутыращ сызэгупсысыр: дызэкъуэткъым, дызэрыIыгъкъым, – жиIащ Нэкъарэ, гупсысэм къыхэкIри. – Аращ тегушхуэгъуафIэ дыщIащIар.
– Узахуэщ, – акъылэгъу хъуащ Хьэмырзокъуэр. – ИтIани уи щхьэм фIэкI укъэзымыгъэпцIэжын слъагъуркъым. Пэжкъэ, Аслъэнбэч?
– Пэжым нэр ирещI, – жиIащ Тамбийм.
– Ермоловым Къэбэрдейм кIэ иритыху, дэ жьэгум дыдэсащ. «Ди деж къэсынукъым!» – аращ дызыщыгугъар. КъэбэрдеймкIэ загъэнщIын ди гугъащ. Абазэхэхэм, беслъэнейхэм, кIэмыргуейхэм щхьэкIэ бжьэдыгъухэмрэ шапсыгъхэмрэ жаIэр фщIэрэ?
– Урысхэм ящытхъумэфын я гугъэ хъунщ, – жиIащ Тамбий Аслъэнбэч.
– Ардыдэрщ, – акъылэгъу хъуащ Хьэмырзокъуэр.
Абы Хьэжрэт Нэкъарэ дежьууащ:
– Аращ сигу щIэныкъуэр. Къанокъуэпщми аращ жиIэр. Шэджырей сокIуэ, пщым деж. Гъусэ фыкъысхуэхъумэ, си гуапэщ.
– Къанокъуэпщымрэ сэрэ дызэрызэмыфIыр уощIэ, – жиIащ Аслъэнджэрий. – Лей къызихащ, итIани сигу ебгъэркъым. ФIэхъус схуехыж.
Гуащэхужь къэкIуэжауэ и дэлъхум, Къанокъуэпщым, и унэ зэрисыр яжриIэн и гугъащ Нэкъарэ, арщхьэкIэ зишыIащ, шым елъэдэкъауэри зричащ.
– Шэшэн хьэжым дылъыгъэгъуазэ, – жиIащ Хьэмырзокъуэм. – Дэнэ нашэсауэ пIэрэ Къэрэмырзэ зэшхэм?..

ЖЕЙМ езэгъыртэкъыми, Торнау къэтэджыжащ, Шэрджэсым щилъэгъуар итхыжын щхьэкIэ. СтIолым бгъэдэтIысхьа къудейуэ, подполковник Малышевскэр къыщIыхьэри, конверт къыхуишиящ:
– Мыр уэращ зейр, Тифлис къокI.
Тифлис къратхыкIам еджэри, штабс-капитаным жиIащ:
– Ди Iуэхум зехъуэж. Си унафэщIхэр щыгъуазэкъым гъусэ сызэримыIэжым.
– СыткIэ сэбэп сыпхуэхъуфыну, зиусхьэн штабс-капитан?
– Гъусэ схуэхъун сыхуейщ, шэрджэсыбзэри урысыбзэри фIыуэ ищIэу, шэрджэсхэм дзыхьи кърагъэзу, пщIэи къыхуащIу. 31 – Апхуэдэ дгъуэтынущ.
– Хэт?
– Ло Мэмэтджэрий. Дзыхь худощI, уэ уи ныбжьынущ. Шэрджэсхэм пщIэ зыхуащI абазэ пщы лъэпкъым къыхэкIащ, урысыбзэкIэ уэрсэрщ, ТIуапсэ кIуэ гъуэгуми щыгъуазэщ.
Штабс-капитан Торнаурэ Ло Мэмэтджэрийрэ етIуанэ махуэм зэрыцIыхуащ, къащIэлъ Iуэхум тепсэлъыхьащ.
Штабс-капитаным жиIащ:
– Гъусэ дызэхуэхъун си гугъэщ.
– Ар гъуэгум къигъэлъэгъуэнщ, штабс-капитан.
– Узахуэщ, Ло и къуэ. Гъуэгуращ псори щагъэунэхур.
– Сызэрыноджэнур къызжепIамэ, си гуапэ хъунут, – пыгуфIыкIащ пщыр.
– Шэрджэсым Хьэсэн-бей хьэжыкIэ къыщызоджэ, сышэшэнущ зэращIэр. Хы Iуфэм сыщыIащ, Артокъуажэ сыкъокIыж. Ди Iуэхум тепщIыхьмэ, сэр щхьэкIэ абы нэхъыбэ пщIэну ухуейкъым – гъуэгум дыщызэрихьэлIэри дызэрыцIыхуащ. Уи гугъуехьыпщIэр зыхуэдизынур къызжеIэ.
– Подполковник Малышевскэм къызэрызжиIамкIэ, си адэ къуэшыр Вознесенскэ быдапIэращ щаIыгъыр. КъыздэIэпыкъуи, ар къысхуегъэутIыпщыж. Си адэ къуэшыр зыIыгъ къэзакъыр соцIыху: Петрусенкэ Григорийщ зэреджэр.
Торнау игу къэкIыжащ мэзым щыщIалъхьэжа къэзакъ щIалэм – Вознесенскэ е Прочнэ Окоп дызэрыдыхьэ нэхъ хэлъынкъым: уи адэ къуэшыр щхьэхуит хъужынщ. Уэ ухьэзырмэ, пщэдей нэхущым дежьэнщ.
– ЗэрыжыпIэщ, Хьэсэн-бей хьэжы. Гъусэ пэж дызэхуэхъун си гугъэщ.
укъикI, – жиIащ Торнау.
– Гъуэгу кIыхь къытщIэлъщ, гъуэлъыжыгъуи хъуащ. НэхулъэфI Пщыр щIигъэкIыжа нэужь, штабс-капитаныр егупсысащ: «Дзыхь хуэпщI хъуну абы? ЩIэх дыдэ щхьэ арэзы техъуа ар а Iуэху шынагъуэм? И адэ къуэшыр хуит къищIыжын щхьэкIэ, хьэмэрэ и щхьэм и сэбэп зыпылъыр? Захуэу къыщIэкIынкIэ мэхъу тыркухэр. Я щIым и къулеигъэмрэ и дахагъэмрэ щигъэкIащи, я щхьэм зыри иралъытыркъым шэрджэсхэм – аращ тыркухэм жаIэр. Ауэ ахэр лIыгъэ зыхэлъ лъэпкъщ, лэжьэрейхэщи, зыщIрагъэхыркъым, гуащIафIэщ, я хуитыныгъэр зыми дагуэшынукъым. ЗэрыIыгъкъым – защIэщи, Урысейм къыпикIуэтыркъым. Абы гурыIуамэ, езыхэм дежкIэ нэхъ сэбэпт… Хэт хъуну-тIэ мы пщыр – Ло Мэмэтджэрий? Псалъэжьыр зыщумыгъэгъупщэ: дзыхь хуэщI, итIани, хуэсакъ.
зэгурыIуэркъым. Ерыщ ар пэжщ, Гъуэгум щедзакъэри, махуэ псом епсыхакъым Торнаурэ Ло Мэмэтджэрийрэ, хы Iуфэм Iутурэ я гъуэгур хагъэщIащ. БэIутIэIу Iууакъым. Хэт къахуэзами, Ло Мэмэтджэрий псоми къацIыхурт, щIалэ пэтми, зыкъыхуагъэщхъырт, фIэхъус кърахырти, блэкIырт, псалъэ закъуэтIакъуэ нэхъ зэпамыдзIауэ. Штабс-капитаным Ло Мэмэтджэрий пщIэ нэхъ хуищI хъууэ къыфIэщIащ. 32
Петрусенкэ зэриунэцIэр. Тырку ефэндыр, Абдулыхь, игу къэкIыжащ штабс-капитаным.
– Абдулыхь ефэндым и хъыбар щызэхэпха фи хэкум? – еупщIащ Торнау пщым. – И щхьэкIэ сцIыхуркъым, – жиIащ пщым, – ауэ и хъыбар куэд зэхэсхащ. Шэрджэсым щыцIэрыIуэщ. Уэ дэнэ щыпцIыхурэ ар?
– Ахъчыпсоу дыщызэрыцIыхуащ.
– Дауэ къыпщыхъуа-тIэ?
– Ислъам диным цIыхур зэрыхуиущийм гу лъыстащ.
– Аркъудей си гугъэкъым зи ужь итыр. Дин Iуэху зэрихуэ зищIурэ, цIыхур урысхэм яреушт.
– Уи упщIэм уэ езым жэуап ептыжащ, – дыхьэшхащ штабскапитаныр. – Ди псалъэ зэтохуэ: сэри аращ жысIэр… Пшапэр зэхэмыуэ щIыкIэ, жэщыр щитхын егъэзыпIэ гуэр къэгъуэтын хуейщ.
– Ар содэ. ИтIани зы сыхьэтыпэ зыдгъэпсэхурэ гъуэгум хэдгъэщIмэ, нэхъыфIкъэ?
слъагъун щхьэкIэ.
– Хьэуэ, гъуэгур махуэм ткIумэ нэхъ къэсщтэнущ, дыздэкIуэр – КъызгурыIуащ, – абы къыфIигъэкIакъым Ло Мэмэтджэрий.
Жэщым загъэпсэхури, я гъуэгу техьэжащ штабс-капитанымрэ Ло Мэмэтджэрийрэ, ТIуапсэ къызэранэкIри Пшехэ и сэмэгурабгъу псы Iуфэм техьащ. Гъэмахуэм чэнж хъуа псым гугъу дехьакъым, абы зэпрыкIри, Кхъужьыпс псыхъуэ къащыпэплъэ абрэджитIым, Щоджэнымрэ Маргъущымрэ яIущIащ. Абыхэм къыжраIащ Хьэмырзокъуэ Аслъэнджэрийрэ Тамбий Аслъэнбэчрэ Хьэмырзэхьэблэ зэрырагъэблэгъар – абы абазэхэхэр къащыпоплъэ.
Пщым и унэIутым хьэщIэщым гъуаплъэ тас, къубгъан, напэIэлъэщI къихьри заригъэтхьэщIащ.
– Дишхэр шы фIэдзапIэм бгъэдэтщ, уани трахакъым, – жиIащ Мэмэтджэрий, щхьэгъубжэм дэплъри. – Езы Хьэмырзокъуэр щхьэ къимыхьэрэ хьэщIэщым, адыгэ хабзэр щыгъупщэжауэ ара?
– ЗыгуэркIэ шэч пщIырэ?
Мэмэтджэрий псалъэ къыпидзыжыну хунэсакъым – хьэщIэщым Тамбий Аслъэнбэч къихьащ.
– Къеблагъэ, Хьэсэн-бей! – фIэхъус къарихащ абы. – Си пщIыхьэпIэ къыхэхуатэкъым мыбы дыщызэрихьэлIэну. Си гуапэщ, Мэмэтджэрий, уэри узэрыслъэгъуар. Сытым фызэхуишауэ пIэрэ фэ? Хы Iуфэм фыщызэрихьэлIагъэнщ, дауи. Къэрэмырзэ зэшхэр Ахъчыпсо зэрыщыIэми сыщыгъуазэщ. Си жылэм, Тамбийхьэблэ, фезгъэблэгъэн си мурадщ. Пщым и хьэщIэщым фисшэ хъунукъым, абы абазэхэ тхьэмадэхэр щызэхэсщ, зодауэри.
– ЛIо, щIызэдэуэн Iуэху къалъыкъуэкIа абазэхэ тхьэмадэхэм? – щIэупщIащ Ло Мэмэтджэрий.
– Хьэмырзокъуэмрэ сэрэ урысхэм я дежкIэ зедгъэбэн хуэдэу зэхахащ абазэхэ тхьэмадэхэм. Ар пэжрэ пцIырэ зэхагъэкIын щхьэкIэщ къыщIэкIуар… Си ерыскъым уелъэпауэрэ, пщы? Си хьэщIэщ унихьэн щIумыдэр сыт?
Мэмэтджэрий пыдыхьэшхыкIащ, и Iэр иIэтри.
3 Заказ №377 33 – Куэд щIащ пщым и хьэщIэщым дызэрисрэ, дызыхуагъэныкъуаи щыIэкъым, ауэ езы пщыр иджыри къэс къытлъыгъуэзакъым. ХьэщIэ зэриIэр дощIэ, дяпэ къыхуепсыхауэ, – жиIащ Мэмэтджэрий. – Мыбы дыкъищхьэрыуауэ аракъым: Хьэмырзокъуэмрэ Тамбиймрэ нытпрагъажьэри дыкърагъэблэгъащ. МыбыкIэ къыдэддзыхын мурад диIакъым.
Зыри зэхимыхауэ фэ зытригъэуащ Тамбийм:
– Адыгэ хабзэм фIы куэд хэлъщ, ауэ, дызэрыщыгъуазэщи, хьэщIэр куэдрэ щысмэ, бысымым къаIэщIоужагъуэ. ХьэщIэр шхэмэ, бжэм йоплъ жыхуаIэращ. Дышэсыжынумэ, и чэзу хъуащ. Хьэмырзокъуэр Iуэхум щыгъуазэщ, пщэдей си хьэщIэщым нихьэнущ езыр.
Тамбий Аслъэнбэч ежьэжа нэужь, штабс-капитан Торнау щIэупщIащ:
– ДыщIэгузэвэн плъагъуркъэ иджыри?
– Ди бысымхэр сигу ирихьыркъым. Абазэхэ тхьэмадэхэм щхьэкIэ Тамбийм жиIар си фIэщ хъуркъым.
– ЛIо тщIэнур? – зыкъиIэтыжащ штабс-капитаным. – НэгъуэщI гуэри къыбжиIагъэнкъэ Тамбийм?
– Сэ уэ зыри пщызбзыщIыркъым, – жиIащ пщым, Торнау зыхуигъэгусэу фэ зытригъауэри. – БжесIэр уи фIэщ щIы.
– Сэ дзыхь пхузощI уэ. Зи ужь дит Iуэхур хэплъэгъуэщ, дыщэЩоджэным и щхьэр бжэ дамэдазэм къыдигъэжащ:
– Ди хьэщIэ лъапIэхэ, дыныфпоплъэ.
Тамбий Аслъэнбэчрэ и гъусэхэмрэ шэсри гъуэгу техьащ. Тамбиймрэ штабс-капитан Торнаурэ япэ итщ, абыхэм якIэлъоIэ Ломрэ Щоджэнымрэ. Шу кIашэр Маргъущырщ.
Мазэр изщ, жэщыр бзыгъэщи, узытеувэр IупщIу уолъагъу. Вагъуэхэр мэлыд.
– Шэшэн уафэри бзыгъэ хъунщ мыпхуэдэ жэщым, Хьэсэн-бей, – Тамбийр хьэщIэм хуеплъэкIащ.
– Уафэр дэни щызэхуэдэ хъунщ жэщ бзыгъэм, – къыпидзыжащ Чыцэм шууитI къыхэбэкъукIащ. Я гугъу къащIакъым – штабс-капитаным.
благъэкIащ.
– Жэщыбгым сыт мыбдей щащIэр? – жери, Тамбий Аслъэнбэч шыр къыжьэдикъуащ. – Гъуэгур дэгъэзеигъуэ задэ хъунущ иджыпсту. Шыныбэпхыр щIэткъузэнщ.
А дакъикъэм къакIэлъыса шухэм штабс-капитан Торнау уанэгум кърачащ, ираудри и Iэхэр япхащ.
И щхьэр къиIэтри, Тамбийм къыхудэплъеящ штабс-капитаныр.
– ЛIо, штабс-капитан, укъэуIэбжьа? КIэ бгъуэтащ, ди щIыр лъэ мытхьэщIкIэ бутэнкъым афIэкIа. Щоджэн, мыбы и хьэжы пыIэ нэпцIыр къыщхьэрычи, Ло Мэмэтджэрий щхьэрытIагъэ: ирепэм джаурым и пщIэнтIэпсым! Аращ къумалым хуэфащэр!
Штабс-капитаныр къыдэпсэлъеящ:
– Уи насып къыстекIуащ ныжэбэ. Уэращ къумалыр, сэракъым. 34
науи дыIэрпхъуэри хъунукъым. – ЗэтепIэ уи тIуалэр! Уэ къыпщIэсхынуращ сэ си нэ къызыхуикIыр. Стефхам хуэдиз къыпщIэзмыхмэ, си напэр фIыцIэщ! Уи жыпым сыт илъми, къащтэ мыдэ!
– Зыри уэстынукъым. ЛIыгъэкIэ скIэрыфхращ уи Iыхьэр.
– Къэфщ мыр! Мо къумалри къэфщ!
Торнау къащащ, и жыпхэм къранаIакъым, чысэри дагъэкIуащ. Тамбийм унафэ ищIащ: – Тамбийхьэблэ фхьы мыхэр!
ЯгъэкIэсри, штабс-капитанымрэ Ло Мэмэтджэрийрэ ирахьэжьащ.
Шытхыр къаухауэ, Кхъужьыпс и ижьырабгъу Iуфэм жылэ къыщалъэгъуащ. Тамбийм и пщIантIэм дахьащ кIэсхэр.
– Урысыр хьэщIэщым фшэ, пщыр щIыунэм ивдзэ! – унафэ хуищIащ Тамбий Аслъэнбэч унэIутым. – Пэшыр вгъэплъ.
Штабс-капитаныр хьэщIэщым щIашащ, и Iэр зэрыпхауэ.
Тамбийр хьэщIэщым къихьащ.
– Ди хьэщIэм и Iэр фтIатэ, – жриIащ пщым и унэIутым, Бэчыр.
Торнау и Iэр Тамбийм хуишиящ:
– ГъэпцIагъэкIэ сыбубыдащ, уэ тIэтэж си Iэр.
– Сэ сыпщщ, уэ узикIэсщ – ар зыщумыгъэгъупщэ. Хьэмэрэ къэхъуар иджыри къэс къыбгурымыIуауэ ара? – ар жери, Тамбийм штабс-капитаным и Iэм илъ кIапсэр къамэкIэ зэпиупщIащ. – Куэдрэ зыкъыспэщIэпсэнумэ, мы къамэмкIэ уи къурмакъейр зэпызупщIынщ!.. Уи дзэлыфэр щхьэ къысхуэптIрэ – сыбдэгушыIэ уи гугъэ?
– Тамбий Аслъэнбэч адыгэ хабзэми пщы хабзэми ебэкъуэнукъым – аращ сэ уэр щхьэкIэ зэхэсхар. Иджы сыноплъри, мыжьыкъым урещхьщ. Уи унэIутым зэхихыу ар зэрыбжесIэр уи щхьэм ирумыгъажэ, – щIэнэкIащ штабс-капитаныр пщым.
– Бэчыр урысыбзэ къыгурыIуэркъым, умыгузавэ. Ермоловым хабзэ къыткIэлъызэрихьа?
– Игу къебгъэри, пащтыхьым ар Кавказым иришыжащ.
– Инэрал плъыжь Засс е Вельяминовыр абы нэхърэ нэхъ щIагъуэ? Уи щхьэщэхужыпщIэм и Iуэху зепхуамэ нэхъыфIт.
– Иджыри бжызоIэ, щхьэщэхужыпщIэ зыми сщIитынукъым сэ. Ар зыми хуэздэнукъым. Сыофицер къудейкъым сэ, уэ нэхърэ нэхъыкIэм сыкъилъхуакъым. Сэ сыкъызэрыхъуар нэмыцэ уэркъ унагъуэщ.
– Засс урилъэпкъэгъущ жоIэ! Уэ ущыофицеркIэ икIи ущыуэркъкIэ, уаситI къыпщIэсхынщ!
– Щай фIыцIэжьи къысщIэпхынкъым.
– КъыпщIэсхынщ. Сытми къыпщIэсхын! – жиIащ пщым, къэтэджыжри. – Бэчыр, мы джаурым пIэ хуэщI. Уи нэри тумыгъэкI.
– Ло Мэмэтджэрий лей иумых, а зымкIэ сынолъэIунущ. Лажьэ иIэкъым абы. И адэ къуэшым къылъежьауэ арат ар, – жери Торнауи къызэфIэуващ.
– Абы щхьэкIэ умыгузавэ. Уи щхьэращ узэгупсысынур, – жиIащ пщым. – Дапщэ къыпщIатынур? Тырку тутын къабзэ къыпхуезгъэхынщ, ефэ. 35 36
«ЩхьэщэхужыпщIэ къудейкъым мыбы зэрахуэр, – егупсысащ штабс-капитан Торнау, пщыр щIэкIыжа нэужь. – Пщэдей Хьэмырзокъуэм сыхуэзэмэ, ар зэзгъэщIэнщ. Къэрэмырзэ зэшхэм сащыгугъынщ, ауэ си хъыбар абыхэм щызэхахынур дапщэщ? Сэ схуэдэщ ахэри – шэрджэсхэм я хамэщ. Нэкъари, Жансити, Бэлэтокъуэми я гугъу къысхуищIащ генерал Засс, дызэригъэцIыхуакъым армыхъу. Уи бийм дзыхь яхуэпщI хъурэ? ТIасхъэщIэх сакъылъежьауэщ зэрыжаIэнур… КъысщыщIамкIэ сэращ къуаншэр. Тамбийр зыщыгугъыр си щхьэщэхужыпщIэрщ. Ари зыгуэр хъунщ, иджыпсту зэгупсысыпхъэр мыбы Iэмалырщ».
сызэрикIуэсыкIыжа хъуну * * * и макъым къигъэушащ штабскапитаныр. И нэм щIэIуэтыхьри джащ: – Бэчыр!
– Сымис. – Тасрэ къубгъанрэ къыщIихьащ Бэчыр. – Гъуэншэджри къысхуэхьыж.
– Пщым хуит сищIмэ. Зиусхьэныр къыппоплъэ, уздигъэшхэнущ. – Торнау зихуапэри пщым деж кIуащ.
– Урыс уэркъхэм пщэдджыжьым жьыуэ заужьыркъым жаIэу зэхэсхащ. Аращ иджыри къэс ныщIозмыгъэджар, – дэгушыIащ Тамбийр хьэщIэщым къихьа штабс-капитаным. – КъэтIыс, дызэдэшхэнщ.
– Ло Мэмэтджэрий слъагъуркъыми? – щIэупщIащ Торнау.
– Пщы къумалыжьым сыткIэ дыхуэныкъуэ иджыпсту? Абы и ныбэри ягъэныкъуэнкъым. Дышхэху, ди Iуэхуми дрипсэлъэнщ.
– Ло Мэмэтджэрий пщы лъэпкъым къыхэкIащ, ар умыгъэикIэ. Зы бзэм дримыпсалъэми зы дин зедмыхьэми, щыри пщIэ зиIэ лъэпкъхэм дакъыхэкIащ. – Узахуэщ, урыс офицер, – пыдыхьэшхыкIащ Тамбий Аслъэнбэч. – ИтIани, зыщумыгъэгъупщэ уи Iуэхур зыхуэкIуар. Дэракъым IэщэкIэ ныфлъежьар, фэращ. Iэщэм ириджэгуркъым. Ди хъым аргъей къихьащ, абы и уасэ къэкIуэнущ.
– Абы ущымыгугъ. Уи щхьэр къыумыгъэпцIэж. – Узахуэкъым, барон. Лъыгъажэм ухэхутамэ, напэми цIыхугъэми пщIэ яIэжкъым. Уи щхьэр хэплъхьэмэ, псори къыпщIэныжащ. Ахъшэращ иджыпсту нэхъапэр.
– Иджыри бжызоIэ: сэ къысщIэпхынуIакъым. Ло Мэмэтджэрий къызбгъэдумыгъэтIысхьэмэ, уи ерыскъым сыхэIэбэнукъым. Iэнэм теуIуащ, пыдыхьэшхыкIри Бэчыр Тамбийр хуеплъэкIащ:
– Хъунщ. Бэчыр, пщым къеджэ!
УнэIутым Ло Мэмэтджэрий къриджащ.
– Iэнэм къэтIыс, – жиIащ Тамбийм.
Мэмэтджэрий тIысын идакъым.
– Мы урыс тIасхъэщIэхым игу умыгъэныкъуэ, къэтIыс.
Заулрэ щымри, Ло Мэмэтджэрий жиIащ: – Ди хьэщIэм игу згъэныкъуэн мурад сиIэкъым, сыхуэарэзыщ, фIыщIэ хузощI. Ауэ Тамбий Аслъэнбэч зыбгъэдэс Iэнэм сыщетIысэхынукъым, си щхьэм еспэсыркъым: хьэщIэм кIэлъызэрахьэ адыгэ хабзэр пкъутащ уэ.
– Узахуэщ, Мэмэтджэрий. Дыгъуэпшыхь сынокъуэншэкIащ. Си пщIыхьэпIэ къыхэхуакъым фызэрымыщIэу гъусэ фызэхуэхъуауэ. Куэд щIауэ зи лъэужьыр къетхуэкI урыс офицерми аращ жиIэр. Пэжщ, адыгэ хабзэм уебакъуэ хъунукъым, губгъэн къэпхьыну ухуэмеймэ. Нэхъыжьым къыбжиIэм едаIуэ. КIэс тщIа урыс офицерыр къэдгъэсэбэпынщи, быдапIэм даубыдауэ дэс уи адэ къуэшыр хуит къэтщIыжынщ. Штабс-капитанми дызыхуейм хуэдиз къыщIэтхынщ.
Торнау Мэмэтджэрий нащхьэ хуищIащ: «ЕдаIуэ». – УкъыздэIэпыкъун мурад ущиIэкIэ, фIыщIэ пхузощI. Гъуэгум гъусэ къыщысхуэхъуам и зэран сылъыхъуэркъым сэ, къызылъежьами сыщыгъуазэкъым, – жиIащ Ло Мэмэтджэрий.
Тамбий Аслъэнбэч унафэ ищIащ:
– Уэ, штабс-капитан, кIэс узэрысщIар, си унэ узэрисыр птхынщ, птхар Ло Мэмэтджэрий Прочнэ Окоп ихьынщ. Абы щIыбгъунщ Ло Мэмэтджэрий и адэ къуэшыр Засс къиутIыпщыжын зэрыхуейр. Пщэдджыжьышхэ нэужьым штабс-капитан Торнау тхылъитI итхащ. Зым иритхащ: «ТIуапсэ кIуэ гъуэгум абазэхэхэм сыщаубыдащ. ПщIэ къысщIумыт – аращ сызыубыдар къызэрысщыгугъыр. Си щхьэр сэр-сэру хуит къызэрысщIыжыным сыпылъынщ». ЕтIуанэм иритхащ: «Мы тхылъыр нэзыхь Ло Мэмэтджэрий и адэ къуэшыр Вознесенскэ быдапIэм щаIыгъщ. Ар хуит къэпщIыжыну сынолъэIу». Тамбий Аслъэнбэч тхылъым къеджэфынутэкъым, итIани къеджауэ фэ зытригъэуащ, зэпиплъыхьри.
– Брагъун Мишкэ къысхуевджэ, – жиIащ Тамбийм. Ар къыщIыхьэри, фIэхъус къарихащ: – Фыкъеблагъэ, ди хьэщIэ лъапIэхэ. СыткIэ укъысхуей хъуа, Тамбий и къуэ?
– Дыпхуейщ. Дауэ фыпсэурэ? Уи къуэхэри уэри? – Тхьэр фIыкIэ къыпщIэупщIэ. ДыIейкъым.
– Ди кIэсым езгъэтха тхылъхэм къысхуеджэт, Мишкэ.
Мишкэ тхылъитIми нэкIэ ирижэри, Тамбийм и пащхьэ ирилъхьэжащ. зыхуригъэзэкIащ:
– Тхьэр арэзы къыпхухъу. Уи щхьэ ухуитщ. Ар щIэкIыжа нэужь, Тамбийм Ло Мэмэтджэрий – Укъызэрызгъэгугъар пхуэсщIащ. Гъуэгу утехьэ хъунущ.
– Сыхьэзырыпсщ.
– Бэчыр, уи къуэшымрэ уэрэ Ло Мэмэтджэрий быдапIэм нэвгъэс, къэзакъ плъырхэм яIэщIэфлъхьи, къэвгъэзэж. Умыгузавэ, Ло Мэмэтджэрий и хэгъэрейщ а къэзакъхэр. Фежьэ иджыпсту.
– Ди адэм имыщIэу дауэ хъун? 37 – Шыдыгъу къэзакъхэм я деж е Беслъэнейм фыщыкIуэкIэ фи адэм жефIэрэ?
– Ди адэм хуит зыкъедмыгъэщIауэ хъурэ – дыадыгэкъэ дэ?
– Мэрзухъай къевджэт, – унафэ ищIащ Тамбийм. ЛIыжь хэщIыхьа, и пащIэ-жьакIэ зэщIэтхъуауэ, къихьащ
хьэщIэщым. Хабзэм ипкъ иткIэ, пщитIри къэтэджащ. Штабскапитанми зыкъиIэтащ. ФIэхъус къарихри, Мэрзухъай щIэупщIащ:
– СыткIэ укъысхуейт?
– Iэнэм къэтIыс. СыщIыпхуейри бжесIэнщ.
«ЩIалэм зыгуэр IэщIэщIауэ пIэрэ?» – аращ лIыжьым и гур япэ здэжар:
– ЩIалэм уигу зригъэбгъа, Аслъэнбэч?
– Хьэуэ. Уи къуэм сыхуэарэзыщ. Нэмыс хэлъщ. Си Iэнэм щысхэр хьэщIэ лъапIэщ.
– Я хъыбар зэхэсхащ. СыткIэ сэбэп сыпхуэхъуфыну?
– Мыращ Iуэхур зытетыр, Мэрзухъай. Мы урыс офицерыр си унэм къизнэн мурад сщIащ. Ло Мэмэтджэрий лIыкIуэ сщIынущ, урысхэм я деж согъакIуэ. Лом гъусэ хуэсщIынут уи къуэхэр – Бэчыррэ Мыхьэмэтрэ. Уэ хуит пщIымэ.
– Дзыхь къысхуэпщIмэ, Мыхьэмэт и пIэкIэ Бэчыр сэ гъусэ сыхуэхъунт, – жиIащ Мэрзухъай, заулкIэ гупсыса нэужь.
– Дзыхь дауэ пхуэзмыщIынрэ уэ? Уи ныбжьыращ сызэплъыр – Псыжь адрыщI е Шэткъалэ зекIуэ дыщыкIуэм деж си ныбжьым ущIэупщIэрэт уэ, Тамбий и къуэ? КIуэ, щIалэ, шым уанэ схутелъхьэ, – жриIащ Мэрзухъай и къуэм.
* * * дамэ тетщ, мэлъатэри жылэм хэз мэхъу. Штабс-капитан Торнау кIэс зэрыхъуам и хъыбар щIэх дыдэ щыIуащ Прочнэ Окопи, Шэткъали, Бжьэдыгъукъали. Хъыбарыр здынэмысар Тифлист…
Кхъужьыпс шытхым щхьэдэхри, Мейкъуапэ деж Щхьэгуащэ псым зэпрыкIащ. Мэрзухъай лIыжьымрэ Ло Мэмэтджэрийрэ зэбгъурытщи, псалъэ закъуэтIакъуэ зэпадзыж фIэкIа, псалъэмакъ куум хыхьэркъым. А тIум я ужь итщ Бэчыр. Псым зэпрыкIа нэужь, пшапэри зэхэуэрти, епсыхащ. МафIэ ищIри, Бэчыр IукIуэтащ, хъуным хаутIыпщхьа шыхэм ялъыгъуэзэн щхьэкIэ.
Бжьыхьэ пшыхьыр хуабэт, итIани, мафIэм бгъэдэсхэм зыхащIэрт бгыщхьэмкIэ къриху жьы щIыIэтыIэр. Вагъуэхэр къитIысхьащ, мазэр жыгыщхьэм къыкъуэплъащ.
Мэзым хэс жылэм хьэ банэ макъ къыдоIукI, дыгъурыгъуури зэзэмызэ маджэ. Дыгъужьыр щыпщIэум, шыхэм я тхьэкIумэр ирасэри, хэпырхъыкI хъуащ.
– ЩIыпIэ игъуэджэщ дыщепсыхар, – жиIащ Мэрзухъай. – Илъэсищ ипэкIэ, къэзакъхэм шы зыбгъупщI къафIетхужьауэ 38
армыхъу. КъохьэлъэкIынкъэ? дыкъыздэкIуэжым, беслъэней абрэджхэм дапэщIэхуауэ щытащ. КъыдэбгъэрыкIуэн я мурадащ, ауэ Тамбий Аслъэнбэч къызэрытхэтыр къыщащIэм, кIэбгъу защIыжри, ди ужь икIыжащ.
– Тамбийр зэрыхахуэри лIыгъэ зэрыхэлъри зэхэсхауэ сощIэ, ауэ сэ адыгагъэ къыскIэлъызэрихьакъым, – жиIащ Ло Мэмэтджэрий, игу пщым зэребгъар хущIэмыхъумэу.
– Дэ, абазэхэхэм, дэнэ щытщIэн пщыхэм я шыфэлIыфэ псор … Уа, щIалэ, – и къуэм еджащ Мэрзухъай. – Шыхэм уанэ ятелъхьэж. Куэдщ зэрызыдгъэпсэхуар.
– Мазэгъуэ нэхущ, ди адэ. Дыгъужьми я етэгъуэщ, – жиIащ Бэчыр. – Дыгъужьым дапэлъэщынт, дзыхь зытезмыщIэр Хуарз псыхъуэ щызеуэ мэхъуэш абрэджхэрщ. Дысакъын хуейщ. Шыныбэпхыр нэхъ щIэкъузэ – къэхъуну псор хэт ищIэрэ? – ЗэрыжыпIэмкIэ, Мэрзухъай, къэхъуIамэ, щхьэж и щхьэр зэрыхихыфщ, – пыдыхьэшхыкIащ Мэмэтджэрий.
– Узахуэщ, тэмэму къыбгурыIуащ, – дыхьэшхащ лIыжьыр. – КъыттеуэIамэ, щхьэж и лIыгъэ къызэрихьщ… Дзыхь пхуэсщIыщэркъым уэ, итIани, Тамбийм си пщэ кърилъхьар згъэзэщIэнщ. ЗекIуэм щызгъэунэхуауэ сощIэ абы лIыгъэ зэрыхэлъыр, зэрыцIыху пэжыр. – Езы Тамбийри апхуэдэу къыббгъэдэт? – нэхъыжьым и сэмэгурабгъур иубыдащ Мэмэтджэрий, шэсыжа нэужь.
– Адрейхэм ялейуэ пщIэ къысхуимыщIатэмэ, уэ гъусэ сыпхуищIынт? – Ари пэжщ. ИтIани, тхьэмадэ, согъэщIагъуэ уи ныбжь хэкIуэтарэ пэт абы гъусэ укъыщIысхуищIар. – Дяпэ нищ бжесIакъэ, щIалэ! – и къуэм хуэхъущIащ МэрзуБэчыр япэ ищащ. Езы тIум я закъуэ хъуа нэужь, Мэрзухъай хъай.
жиIащ:
– Ло и къуэ, урыс афицарымрэ уэрэ фяку дэлъыр сымыщIэ уи гугъэ уэ. Къэзакъхэм я деж си щIалитIыр бутIыпщын уи мурадакъэ уэ? Уи мурадащ, аращ узэщар!
– Тхьэмадэ!..
– Си ныбжьым унэсмэ, къэпщIэнщ тхьэмадэ жыхуаIэр, – ехъурджэуащ лIыжьыр Мэмэтджэрий. – Урыс тIасхъэщIэхыр пэщIэщIэгъу пщIын хуеякъым. – Си адэ къуэшыр хуит къэсщIыжын хуейти…
– Щыгъэт! Сыхуейкъым апхуэдэ псалъэ зэхэсхыну. Уэри уи адэри фриуасэкъым Къэлэбатэ!
– Си адэ къуэшыр пцIыхурэ уэ? – игъэщIэгъуащ Лом.
– СоцIыху! Къэзакъхэм дащытеуэкIэ Iэджэрэ гъусэ къытхуэхъуащ. УIэгъэ сызэрыхъу лъандэрэ дызэхуэзэжакъым. Уи адэ къуэшыр гъэр зэрыхъуар Тамбийращ къызжезыIар.
– Тамбиймрэ абырэ зэрыцIыхурэ?
– ЗекIуэм зэрэ-тIэурэ щызэрихьэлIащ, ауэ я гупэ зэхуагъэзакъым. Уи адэр урысхэм зэракIуэгъужэгъур Тамбийм фIэфIыщэ хъункъым. 39 – Тамбийм игу къыщIысхуэмыфIыр арагъэнщ, – жиIащ Мэмэтджэрий. – Ауэ дэнэ щищIэрэ абы си адэмрэ си адэ къуэшымрэ урысхэм я IуэхукIэ щIызэгурымыIуэм и щхьэусыгъуэр?
– Апхуэдэу щыжыпIэкIэ, уи адэ къуэшыр хуит къэпщIыжыныр уи фIэщщ. – Си фIэщщ, ар си пщэм къыдохуэ. Аращ гъуэгу сыщIытехьар. Тамбийм шэч къысхуещI, сызэхищIыкIыркъым.
– УзэхищIыкIынукъым, Къэбэрдейм щаIа я лъапси я мылъкуи урысхэм фIаубыдащи. Я щхьэр кърахьэжьэри, Уарп псыхъуэ къыдэтIысхьащ, абыи щагъэзэгъакъым, Абазэхэм къэкIуэн хуей хъуащ. Мэрзухъай заулрэ щымащ, итIанэ и псалъэм пищащ:
– БжезмыIапхъи бжесIэнщи, Абазэхэми фIыуэ щалъагъуркъым ахэр, хамэущ зэралъытэр.
«ЦIыху гъэщIэгъуэнщ мы лIыжьыр, – жиIащ Мэмэтджэрий игукIэ. – Iей лъэпкъ хужиIакъым Тамбийм. Иджы жиIэм еплъ: Тамбийри Хьэмырзокъуэри Абазэхэм фIыуэ щалъагъуркъым, хамэущ зэралъытэр. Си адэ къуэшым и фIыцIэ жиIэурэ, дзыхь зыхузигъэщIын и мымураду пIэрэ? Бэчыри бзаджэ гуэр хуэдэщ: зыри къыфIэмыIуэхуу фэ зытригъэуауэ, къыткIэщIодэIухь, и нэр и адэм тригъэкIыркъым… Псоми ди псалъэр IэфIщ, дигукIэ жытIэр нэгъуэщIщ армыхъумэ. ДызэгурыIуэркъым, зыр адрейм зэхищIыкIыркъым… Мы Iуэху мыщхьэмыпэм зэ сыхэкIыжащэрэт, адэкIэ къэхъунур кърехъу…»
– УвыIэт! – шыр къыжьэдикъуащ Мэрзухъай. – Зэхэпхрэ?
Мэмэтджэрий жэуап къритыжыну хунэсакъым: мэзым шууищ къыхэлъэтащ. Шууищым я зыр къицIыхужащ Мэрзухъай: Жансит-хьэжырщ.
– Гъуэгужь апщий, Мэрзухъай! Уэра мы слъагъур?
– Ущыуакъым.
– Хэт уи гъусэр? Уздежьари дэнэ? – лIыжьым Жансит-хьэжы къыбгъэдэкIуэтащ.
– Ло Мэмэтджэрий гъусэ сыхуащIащ. БыдапIэм нэзгъэсын хуейуэ Тамбий Аслъэнбэч си пщэ кърилъхьащ. – Сыт къэзакъхэм я деж щыпщIэнур? – Жансит-хьэжы къеупщIащ Ло Мэмэтджэрий.
– ЩытщIэнышхуи щыIэкъым, – япэ зыкъригъэщащ Мэрзухъай. – Хуарз дызэпрыкIрэ Лабэ дынэсмэ, ди Iуэхур зэфIэкIащ.
– Абы щыгъуэ фи Iуэху фIы ирикIуэ! – жери Жансит-хьэжы IуигъэзыкIыжащ.
Мэрзухъай Ло Мэмэтджэрий Лабэ нишэсащ. * * *
ЛАБЭ зэпрыкIа щхьэкIэ, и адэ къуэшыр щаIыгъ къэзакъ станицэм дыхьакъым Ло Мэмэтджэрий, абы хуемыпIэщIэкIми ягъэ мыкIыну илъытэри. Прочнэ ОкопкIэ иунэтIащ, шэджагъуэ хъуауэ генерал Засс деж щепсыхащ. 40 Пщыр къызэрыхуепсыхар генералым щыжраIэм, абы и пэшым щIэсым и фэм зихъуэжащ.
– ЛIо ар? – щIэупщIащ Засс. – Ло Мэмэтджэрий уэрэ фызэбий?
– ЗэфIу лIитI ибгъуэтэн Шэрджэсым иджыпсту? – жиIащ Къэрэмырзэ Тембулэт. – Си шынэхъыжьыр зыукIахэм яхэтащ Ло Мэмэтджэрий.
– ЗыгуэркIэ къыдэкъуэншэкIахэм я лъэужьыр зетхуэн
щIэддзэмэ, псори дызэрыукIыжын хуей хъунущ, – пыдыхьэшхыкIащ генералыр.
– Дауи щрети, си лъы щIыхуэ зытелъым сыхуэмызэмэ нэхъ – Ло Мэмэтджэрий игу щIэныкъуэм ущыгъуазэщ уэ: дэ къэсщтэнущ.
дэщхьщ ари.
– Сэ си Iуэхур Гагрэ щызэфIэзгъэкIащ, – жиIащ Тембулэт, къызэрытехьар ерагъмыгъуейуэ щIиуфэри. – Уэрэ сэрэ ди щIыхуэ зэтелъкъым. Сэ мыбы сыкъыщIэкIуар Торнау щхьэкIэщ. Ар хьэшхыпIэ ихуащ, уэ уи щIыб хуэбгъэзэжащи, уил щIэузыркъым.
– Узахуэкъым, Тембулэт. Сэ укъызэхъурджауэкIэ си жагъуэ хъунукъым. Сигу темыхуэнур ар урысыдзэм зэрыхужыпIэрщ, – и пIэ къикIакъым Засс. Пэшым Ло Мэмэтджэрий къыщIашащ. Зассрэ Къэрэмырзэмрэ зыкъаIэтащ.
– Абазэхэм къыщохъулIам дыщыгъуазэщ, – жери генералым шэнт къыхуигъэкIуэтащ пщым. – IуэхукIэ укъытхуэкIуа хъунщи, къыджеIэ. – Тамбийм сыкъиIуэхуащ, генерал. Штабс-капитан Торнау лажьэ иIэкъым, уигу иумыгъабгъэ. СыдэIэпыкъуфакъым, аращ сигу къеуэр. Хьэмырзокъуэмрэ Тамбиймрэ дагъэхьэщIэ защIри къыдэбзэджэкIащ.
– Дзыхь къыпхуэзыщIар гъэрыпIэм къибнэри, уэ лъэныкъуэ зебгъэзыжащ, – къегиящ пщым Тембулэт.
– Уи насыпти, уэ къыпщыщIакъым ар. Пэжыр жысIэнщи, уэ яхуэпхьа хъыбарыращ абыхэм къещхьэпар, – къилъащ Ло Мэмэтджэрий.
– Уи жьэм дауэ къекIуэрэ ар? – зыхуэшыIэжакъым Тембулэт: ари къилъащ.
– ФыздэщыIэр зыщывмыгъэгъупщэ, зиусхьэнхэ! – Iэжьэгъу хъуащ генералыр. – Мыбдей зэщыхьэпIэкъым.
– Губгъэн къысхуумыщI, генерал. – Ло Мэмэтджэрий тхылъымпIитI хуишиящ Засс. – Тамбийм къыпхузигъэхьащ.
Зы тхылъымпIэм еджэри, генералыр Къэрэмырзэм хуеплъэ-
– Уи ныбжьэгъу офицерыр къэтщэхужыну укъыдолъэIу. Мис езым къитхыр: «Абазэхэхэм гъуэгум сыщаубыдащ. НэгъуэщIым ар къыщымыщIын щхьэкIэ, щхьэщэхужыпщIэ сщIэвмыт! Сэр-сэру хуит сщIыжынщ си щхьэр».
– Си фIэщ хъуркъым! – шэч къытрихьащ Къэрэмырзэ Тембулэт. – Адрей тхылъымпIэм сыт итыр?
– Абы итым дыщыгъуазэщ уэри сэри. Ло Мэмэтджэрий дыдэIэпыкъужыфынукъым, – жиIащ генералым. – Абы и адэ къуэшыр дунейм ехыжащ, и хьэдэр шэрджэсхэм еттыжащ дыгъуасэ.
кIащ: 41 – Сыхунэсакъым жыпIэркъэ-тIэ, – и щхьэр игъэкIэрэхъуащ Мэмэтджэрий.
– Ло Къэлэбатэ адыгэлI нэст, – жиIащ Къэрэмырзэ Тембулэт, Мэмэтджэрий и Iэр иубыдри. – Жэнэтыр унапIэ Тхьэм хуищI. Зыр зым дыпэщIэуващи, аращ а псор ди натIэ щIэхъур. Бгъэкъуэншэнури пщIэркъым.
– АбыкIэ узахуэщ, – жиIащ генералым. – Iей фIэкIа фIы къытхухэкIыркъым ди зэныкъуэкъум. Уи адэ къуэшым сидыгъуу Абазэхэм сихьын мурад иIащ, арами сигу ебгъэркъым. ЛIыгъэ зыхэлъ цIыхут ар, губзыгъэт. И гъащIэр гъэрыпIэм зэрыщиухарщ игу къеуэр. Уэри уи адэри абы фызэрыхуэмылъэIуаращ згъэщIагъуэр.
– Абыхэм я лъэпкъым зэгурыIуэ илъакъым, генерал, – зыхуэшыIакъым Къэрэмырзэм, Лохэ я Iуэхум Засс зэрыщыгъуазэм шэч къытримыхьэ пэтми. – Къэлэбатэ щахэмытыжкIэ зэгурыIуэжынкIи мэхъу…
– Псым и IуфитIыр зэнтIэIурэ? – жиIащ генерал Засс, жэуапи пэмыплъэу и псалъэм пищащ: – Шэрджэсхэм яубыда штабскапитаным сыт хуэтщIэфынур? Iэмал гуэр къэдгъуэтыфынт, Тифлисрэ Бытырбыхурэ къазэрыщыхъунуращ дымыщIэр армыхъу.
– Дауэ къащыхъуми, зыгуэр хуэдмыщIэу хъунукъым. ЩхьэщэхужыпщIэ щIэттын имыдэ щхьэкIэ, тхузэфIэкI псори хуэтщIэн хуейуэ къыттохуэ.
– Тамбиймрэ Хьэмырзокъуэмрэ зыщыгугъыр абы къыщIахыну 42
щхьэщэхужыпщIэрщ, – жиIащ Мэмэтджэрий. Генералыр щхьэгъубжэм бгъэдыхьэри Абазэхэ лъэныкъуэмкIэ плъащ. – Махуэ зыщыплI, жэщри дэкIуэу, сыхуеинущ, абы и унафэр сщIын щхьэкIэ, – жиIащ Засс.
– АфIэкIа фыкъысхуэмеймэ, сэ сежьэжынут, – къэтэджыжащ Ло Мэмэтджэрий. – Ди адэ къуэшым и кхъащхьэр зэзгъэлъагъунущ.
– Сэри сыныбдэкIуэнущ, – къэтэджыжащ Къэрэмырзэри.
– Узахуэщ, пщыр и закъуэ гъуэгу тумыгъэхьэ, – акъылэгъу хъуащ Засс. – МахуитI-щы дэкIмэ, сыфхуеинущ. * * *, Хьэмырзокъуэм, штабс-капитаным я закъуэ хъуа нэужь, Аслъэнбэч жиIащ:
– Iуэхум щыгъуазэ тщIын хуейщ ди кIэсыр. Ди бзэр къыгурыIуэрэ мыбы?
– КъыгурыIуэ сфIощI.
– УрысыбзэкIэ къызжефIэмэ, нэхъ къызгурыIуэнущ, – пыдыхьэшхыкIащ штабс-капитаныр.
– Уи дзэлыфэр къытхуумытI алейкIи. Ппэдубыдыр къытхуэпщIэмэ, уи бзэмкIи дынопсэлъэнкIэ мэхъу. Уи Iуэху зытетыр фIыуэ къыбгурыIуэрэ уэ? – жьэхэплъащ Хьэмырзокъуэр штабскапитаным.
– ГъэпцIагъэкIэ дыщывубыда жэщым къызгурыIуащ ар. – ТIасхъэщIэх укъихьащ ди хэкум: уи щхьэфэм Iэ дэтлъэн уи гугъэ уэ?
– IэщэкIэ фыкъытпэувамэ, лIыгъэ зефхьауэ слъытэнт.
– IэщэкIэ дыфпэувыркъэ зэуакIуэ фыкъыщежьэм деж? – жиIащ Хьэмырзокъуэм. – Уэ кIэс ущIэтщIар къэрал Iуэху уи пщэ дэтлъхьэн щхьэкIэкъым. ДыщIыпхуейр нэгъуэщIщ. Дэ псори дыуэркъщ, уэркъ хабзэ щIыпкIэлъызетхьэри пщIэ щIыпхуэтщIри аращ. Абы къыхэкIкIэ дызэгурыIуэн хуейщ. Фэ дыфхъунщIащ дэ, ди хэкур фшхащ, тфIэфшхар уэ къодгъэпшыныжынщ.
– Тамбий Аслъэнбэч дэрэ дрипсэлъащ абы, – жиIащ Торнау. – Сызэрыпшынэн мылъку збгъэдэлъкъым сэ. – Къулыкъу зыхуэпщIэ къэралым кърепшыныж, – жиIащ Тамбий Аслъэнбэч. – Уи тхылъыр Засс деж едгъэхьащ уи IупэфIэгъум – Ло Мэмэтджэрий.
– Иджыри зэ вжызоIэ: Ло Мэмэтджэрий си IупэфIэгъукъым, гъуэгум дыщызэрихьэлIауэ аращ. Абы и пэкIэ дызэрыцIыхууи щытыххакъым.
– Къэрэмырзэ зэшхэмрэ Iимамымрэ хуэдэущ жоIэ, – пыдыхьэшхыкIащ Хьэмырзокъуэр.
– Ахэри гъуэгуращ гъусэ къыщысхуэхъуар.
– Уи жагъуэ сщIын мурад сиIэкъым, штабс-капитан, итIани, ирикъунщ ди щхьэр зэрыбудэгуар, – тэмакъкIэщI къэхъуащ
Хьэмырзокъуэр. – Къэрэмырзэ зэшхэми Ло Мэмэтджэрии яхудиIуэху щыIэкъым. Ппэдубыдыр бжетIащи, къытхуэпщIэнщ. Мазэ пIалъэ удот.
– ПIалъэ кIыхьыIуэ ибот, – мыарэзыуэ жиIащ Тамбий Аслъэнбэч. – МазэкIэ хэт ар зыгъэшхэнур?
– Унафэр уэ щIы атIэ. Ар пфIэпIалъэ кIыхьмэ, и щэхужыпщIэм егъэужьэрэкI, – жиIащ Хьэмырзокъуэм урысыбзэкIэ. – Дэ дежьэжынущ, уи жэщ фIы ухъу…
* * * кIуэуэ генерал Вельяминовым хуэзэн мурад ищIащ Засс. Ар Кавказ Ищхъэрэм ис урысыдзэм и Iэтащхьэт, штабс-капитан Торнау Абазэхэм ягъэкIуэн идэртэкъым абы. Засс щIэгузавэр арат: Торнау шэрджэсхэм зэрырагъэубыдам щхьэкIэ къыхуэхъущIэнкIэ шынэрт. Дзэпщым сыт иджы жриIэнур, щхьэусыгъуэ ищIынури сыт? Иужьрей илъэсхэм апхуэдэ Iуэху мыфэмыц куэдым хэхуащ Засс, къыхэкIыжыфащи, иджыпсту игу щIигъэфIыр арат. Пащтыхьым и унафэ хэмылъмэ, Iуэхур Вельяминовми Розени зэрагъэзэхуэжыфынутэкъым. Розен дзыхь хуимыщIуи аратэкъым, итIани и пIэ изэгъэжыртэкъым: дауэ къыщыхъуну абы Торнау зэрагъэхутыкъуар – арат Засс щIэгузавэр.
Гухъыринэм ису гъуэгу здытетым, Засс и щхьэм Iэджэ щызэблэурт: Псыхуабэ дыхьэмэ нэхъыфI – абы генерал Розен зыщегъэпсэху. Хьэмэрэ… Вельяминовыр къеупщIынкIэ хъунукъэ… «Си Iизын хэмылъу щхьэ ухуэза абы?» Арыншами Вельямино- 43 выр къыхуэарэзытэкъым абы. «Сэ дауэ къысхущытми, ар генерал губзыгъэщ, лIыгъи хэлъщ. Шэрджэсхэр «инэрал плъыжькIэ» къоджэ абы, сэ къызэрызэджэрщ нэхъеижыр: шэрджэсхэм я щхьэпылъэ. Зауэм ущыхэткIэ, Iэджэ щIокI уи нэгу, Iэджэм уIуоуэ, лей зепхьэнкIи зыхуэIуа щыIэкъым. Дызэпэувауэ дызэроупщIатэ, зым адрейм худичыхыркъым. ПцIыр сыткIэ щхьэпэ: шэрджэсхэр цIыху гуапэхэщ, хьэщIагъэкIэ уащIыхьэнукъым. Хэт ущыщми, я унэ уихьакъэ – хьэщIагъэ къуахынущ, уагъэфIэнущ, пщIэ къыпхуащIынущ. Уалъихьэрэ Iэщэр яхуэбгъэдалъэмэ, сакъ!.. Дауэ хъууэ пIэрэ штабс-капитан Торнау иджыпсту? Тхьэм къихъумэ жыхуаIэм хуэдэщ…»
– Дэнэ дынэса? – еупщIащ Засс гущхьэIыгъым. Псыжь Iуфэ Iус Къэрэмызей нэблэгъауэ къыщIэкIащ. Къэрэмырзэ Тембулэт игу къэкIыжри, гухъыринэр къигъэувыIащ. Гухъыринэм къикIауэ, Псыжь адрыщIкIэ къиIукI макъхэр зэхихащ генералым: нэгъуей шухэр къехъуэнырт, къецIэнырт Засс, IэштIым къыхуащIурэ зэрыгъэкIийрт, сэшхуэхэр къыхуагъэдалъэрт.
Генералым къыгурыIуакъым: «Къэрэмырзэ Тембулэт зыщIэлъэIу и жылэракъэ мор? ИфI зыкърашэжаи хуэдэщ, итIани плъагъуркъэ зыкъызэрысхуащIыр! Шэткъалэ сыкъикIыжмэ, фэ фхуэфI сыхъункъэ сэ – щхьэ фыпIащIэрэ! Чингисхъан и бийхэм ярищIэу щытаращ мыбыхэм яхуэфащэр: я щхьэр пыупщIын хуейщ».
станицэм Барсуковскэ нэмыс щIыкIэ, гухъыринэм сэмэгурабгъумкIэ дидзыхащ, ШэткъалэкIэ иунэтIащ. Генералым игу къэкIыжащ а станицэм штабс-капитан Торнау къыдинауэ зэрыщытар, Iимам Гъазий хуигъэзэн щхьэкIэ. «Куэдым дыщыгугъырт абы щыгъуэ, зэрыхъуам еплъ иджы, – жиIащ Засс игукIэ. – Штабс-капитан Торнау гъэрыпIэм къитшынщ, дауи. Игу кIуэдыркъыми, ари фIыщ. ЗэкIэ дыщыгъуазэкъым Тамбиймрэ Хьэмырзокъуэмрэ зыхуейм. Нэхъапэм зыщIэлъэIуар яфIэдубыда мылъкуращ. Тхьэ къытхуиIуа щхьэкIэ, Къэрэмырзэм къытхуищIа щыIэкъым, абы дыкъыпыкIрэ Тамбийм депсэлъылIэмэ, нэхъ захуагъэщ».
Зэрыщымыгугъауэ и кIэн Шэткъалэ къыщикIащ Засс. Торнау Абазэхэм зэрыщаубыдам Вельяминовыр щыгъуазэу къыщIэкIащ, губжьами, Засс щрихьэлIам щыгъуэ нэхъ теужаи хуэдэт. – Си гум жиIэрт ар къызэрыхъунур, шэч сщIырт, – иригъэблэгъащ Вельяминовым Засс. – Унафэм сэ сыхуитамэ, шэрджэсхэм я деж згъэкIуэнутэкъым ар. Зи ужь дитар къыдэхъулIакъым – ар блэкIа Iуэхущ, пIалъэ къыхэдгъэкIынкъым иджы: штабскапитаныр дыпылъынщ. Дауи, нэхъыфIт, езыр къакIэщIэкIуэсыкIыжыфатэмэ.
къызэрытщIыжыным – КъызгурыIуащ, зиусхьэн генерал.
– КъимыдэкIэ: я пщэ дэтлъхьар яхузэфIэкIакъым Къэрэмырзэмрэ Ло Мэмэтджэрийрэ. Ди щIыб яхуэдгъэзэнкъым абы щхьэкIэ, гу зылъедмыгъатэурэ мы Iуэхум пэIэщIэ тщIынщ. Штабскапитаным и хъыбар щэхуу къытхуэзыхьыфын исынкIэ хъункъэ Абазэхэм?
хуит 44 – Исщ, зиусхьэн генерал, ауэ абы и цIэр зыщIэр си закъуэщ. Ухуеймэ, бжесIэнщ. Ар си щэхущ. – Хьэуэ, къызжумыIэ. Уи щэхущи, хэIущIыIу умыщI. – НобэкIэ дзыхь хузощI абы. Пщэдей къызэрыщIидзынур дэнэ щыпщIэн?
Вельяминовыр Засс бгъэдэкIуэтащ, и нэм щIэплъэри еупщIащ:
– Дзыхь зыхуумыщIым хуэфащэр пщIэркъэ? Бжэгъум фIэпIуауэ фIэлъ щхьэхэр зеям епщIаращ хуэфащэр. Сэ хуит узощI абыкIэ!
БжэщхьэIум иригъэбэкъуэжри, Вельяминовыр Засс еупщIащ:
– ЩхьэщэхужыпщIэу сыт хуэдиз шэрджэсхэм къытпаубыдыр? – КъызэрыбгурыIуэнкIэ, зиусхьэн генерал, Къэрэмырзэ зэшхэр къызэрыдгъэгугъам хуэдиз къытпаубыдынущ Тамбиймрэ Хьэмырзокъуэмрэ. ПщIэжмэ, а тIуращ япэ зыкъизыгъэщар, дагурыIуаи хуэдэщ. – СощIэж, аращ шэрджэсхэми, нэгъуейхэми, абазэхэми, къэрэшейхэми дзыхь щIахуэзмыщIыр. – Кавказ лъэпкъхэм дзыхь яхуэпщI хъурэ? Ар яхуэфащэ абыхэм? – дыхьэшхыпцIащ Засс. – Хъунукъым, динкIэ къыдгухьэ куржыхэмрэ ермэлыхэмрэ фIэкI. Азербайджанхэр тырку лъэпкъщ. Кавказым иджыпсту дызэрыхущытым дытетмэ, шэрджэсхэр игъащIэкIэ къытхуэгъэIурыщIэнукъым. Шэрджэсхэм я закъуэкъым, Шэшэнри Дагъыстанри ди IэмыщIэ идубыдэн хуейщ дэ. Иджыпсту ди къалэн нэхъыщхьэр аращ: Къэбэрдейм къыщыщIэдзауэ хы Iуфэм нэс ди IэмыщIэ итлъхьэн хуейщ – аращ Кавказым и фIыпIэр.
– Унафэ къысхуэщIи, зиусхьэн, шэрджэсхэр мазитI-щыкIэ Лабэ псыхъуэ дэзгъэкъэбзыкIынщи, Абазэхэм сихьэнщ, – жиIащ Засс.
– Тифлис дэс дзэпщыр акъылэгъу къыздэхъуатэмэ, абы хуит ухуэсщIынт. * * *
- Торнау и гур абазэхэхэм яхуэплъырт. «ХьэщIагъэ къызах защIщ, сагъэхутыкъуэри, саубыдащ» – арат Торнау и гур абазэхэхэм щIахуэплъыр, Шэрджэсым щIэкIуар зыщигъэгъупщауэ. Хамэ хэкум и тIасхъэ щIихын щхьэкIэщ ар Шэрджэсым щIихьар, итIани лей къытехьауэт езым зэрилъытэр – щхьэ къыкIэлъызэрамыхьэрэ хьэщIагъэ, пщIэ къыщIыхуамыщIыр сыт?
Гъуэгу шынагъуэм щхьэ техьат штабс-капитаныр? КъыхуащIа унафэр игъэзэщIэн щхьэкIэт, хьэмэрэ и цIэр игъэIун папщIэт – ар езыми къыгурыIуэж хъунтэкъым иджыпсту.
Къэрэмырзэ зэшхэмрэ Iимам Гъазийрэ къэрабгъэхэм ящыщтэкъым, щIырэ мылъкуу фIаубыдар зыIэрагъэхьэжын щхьэкIэ, зрамыкун щыIэтэкъым.
Я хэкум папщIэ гъащIэр ятыфынут Хьэмырзокъуэми, Тамбийми, Къанокъуэхи, Бэлэтокъуэхи, Щолэхъухи, Жансит-хьэжыи. 45 * * * 46 мэз лъапэм щызэхуэзащ. Бжьыхьэ кIасэт, щIымахуэр къэблэгъат. – Сыт уигу къеуэр, Аслъэнджэрий? – еупщIащ Тамбийр Хьэмырзокъуэм, абы и нэщхъ зэхэукIауэ ирихьэлIати. – Узыгъэнэщхъейр къызжепIэмэ, схузэфIэкIымкIэ зыпщIэзгъэкъуэнщ. Аратэкъэ дызэрызэгурыIуар?
– ДызэгурыIуат, сыкъэбгъэпэжыркъым армыхъу. – Сыт зи гугъу пщIыр? Дапщэщ ущызмыгъэпэжар? – къэтэмакъкIэщIри, къызэфIэуващ Тамбийр.
– Умыгубжь. ТIыс, дызэпсэлъэн хуейщ. А джаурым и Iуфэлъафэр щхьэ къэбжыхьрэ? Уэрыншэми IупэфIэгъу щимащIэкъым абы Абазэхэм. Дызэрыщыгугъауэ къытхущIэкIакъым ар.
– Абы и IупэфIэгъухэм цIэрэ щхьэрэ яIэ? – жиIащ Тамбийм, Аслъэнджэрий къыхуеплъыхри.
– ЯIэщ цIэи щхьэи. ПщIэи яIэщ, акъыли къулыкъуи яIэщ, хьилэшы защIэщ. Ахэракъым иджыпсту зи гугъу тщIынур. Къэбэрдейми, Абазэхэми, Уарп псыхъуи хьэзаб мащIэ ди нэгу щыщIэкIакъым уэрэ сэрэ. Ар уощIэж уэ, умыщIэжыр нэгъуэщI узэрыхъуарщ. ГулыцI уиIэжкъым. Ар къыщыбгъэлъэгъуащ хасэм. Укъысщхьэщыжыным и пIэкIэ, си жагъуэгъухэр къысщыбгъэдыхьэшхащ.
– Аслъэнджэрий, – жиIащ Тамбий, – Хьэмырзокъуэхэ фызэрагъэкIужын я мурадти, уэ уакъыхуикIуэтакъым, аращ хасэм ягу темыхуар. Сэ дауэт сыкъызэрыбдэщIынур?
– КъызэрыщIэкIымкIэ, си къуэшым урителъхьэщ уэри.
– Зи гугъу пщIыр къызгурыIуэркъым.
– КъыбгуроIуэ. Си къуэшым себгъэпсэлъакъым. Сыбгъэбэлэрыгъри, Уарп псыхъуэ пшэжащ.
– Ар пэжщ, гъуэгу махуэ тедгъэувэжащ Адылджэрий. – ЛIыгъэншэм хуэфащэщ ар. – Псалъэ жагъуэ къызжепIэн щхьэкIэ дыщIызэхуэбгъэзар? Ар сигу техуэнукъым, щIэчэ!
– Куэд пхузэфIэкIынущ уэ! ЛIым уралейщ! – Хьэмырзэ и къуэ! – къэлыбащ Тамбийр, къамэ Iэпщэм епхъуэри.
– Зы лъэбакъуэ къэчыт!
– УмытэмакъкIэщI, Аслъэнджэрий! Уэр нэхърэ сынэхъыжьщ сэ. Дэ тIур дызэрыукIыжмэ, сыт къытхужаIэнур дызыхэсым? ТIури дыщыхамэщ Абазэхэм.
– Хасэм дыщызэрагъэкIужами, Адылджэрий къызищIар игъащIэкIэ хуэзгъэгъунукъым. Минрэ си къуэшми! – жиIащ Аслъэнджэрий.
– Гуащэхужь зи гугъу пщIыр?
– Ар гурыIуэгъуэкъэ?
– Адылджэрий дауэ-тIэ уэ къыпхущытын зэрыхуейр? И псэм уощэ. – Уи адэр зыукIам дауэ ухущытын зэрыхуейр? Апхуэдэущ… ХузэфIэкIмэ… Аракъым иджыпсту нэхъапэр. Урыс тIасхъэщIэхырщ, – жиIащ Аслъэнджэрий. – Уэ, Аслъэнбэч, худыбочыхыIуэ абы. Ар зэкIуэцIыпхауэ Iыгъын хуейщ – зэрыгъэрыр, и щхьэм зэрыхуимытыр фIыуэ зэхищIыкIын папщIэ. Ар нэхъ щIэх зэхищIыкIмэ, щхьэщэхужыпщIэри нэхъ щIэх къыщIатынущ. Засс имыщIэу, Къэрэмырзэ Тембулэт Шэткъалэ кIуэри абы и Iуэхум щIэупщIащ. КъыжраIар пщIэрэ? – Сыт? – Урыс пащтыхьым и инэралхэм унафэ къахуищIащ щхьэщэхужыпщIэм щымысхьын хуейуэ. – Иджы къыбгурыIуа урыс тIасхъэщIэхым сыщIыхуэфIыр?
– Урыс пащтыхьым дзыхь хуэпщIрэ уэ? – игъэщIэгъуащ Хьэмырзокъуэм. – Ди тIасхъэ щIихын щхьэкIэ ди хэкум къихьам ущысхь хъунукъым. Ар щхьэ къыбгурымыIуэрэ? Умыгъашхэ ар, епхауэ Iыгъ!
– Узахуэ хъунщ абыкIэ. Аращ дяпэкIэ есщIэнур.
– Къыщхьэщыжын и мащIэкъым абы. Хуэсакъ.
– Хэт шэч хуэпщIрэ? Къэрэмырзэри яхэт?
– ТIасхъэщIэхыр шыгъушыпсыпIэм къыдэщIынумрэ къыщхьэщыжынумрэ сэтей къэхъунущ.
хэбгъэлъмэ, абы зыщIэс пэшыр ягъэплъ зэпытт, езыри шхын щагъащIэртэкъым.
– Уигу къыдэбгъэрэ, узыхуэныкъуэIа? – еупщIащ Торнау Тамбий Аслъэнбэч, бжэщхьэIум къебакъуэри.
– Си щхьэ сызэрыхуимытырщ сигу къеуэр, – жиIащ штабскапитаным.
жиIащ Торнау.
– Уи щхьэр ящэхужынумэ, и чэзу хъуакъэ? Щхьэ иумыгъэпIэщIэкIрэ? Узэжьэр сыт?
– Зы кIэпIейкIэнэфи къысщIэфхынкъым, абы фыщымыгугъ, – – УкIуэсэжыну уи мурадщ-тIэ? Ар къохъулIэнукъым. – Тамбийм и зы унэIут къриджащ. – Мы джаурым Iэхъулъэхъу илъхьэ. Сэ сожьэри, зы тхьэмахуэкIэ сыкъэтынущ. Сыкъэсыжыху фытемыплъэкъукI.
– Сэ уэркъым сыкъыхэкIащ, сыофицерщ – ар къызэпщIэ хъунукъым, – жиIащ Торнау, унэIутым Iэхъулъэхъу къыщыщIихьэм.
– ЩхьэщэхужыпщIэм ебгъэужьэрэкIын щIыхуейр аращ, – жери Тамбийр щIэкIыжащ.
Торнау хэхуащ. гупсысэм сыкъригъэщIыжын щхьэусыгъуэкIэ Засс Абазэхэм дзэ къришэмэ, Iуэхур зэIыхьэнущ, – жиIащ штабс-капитаным, и закъуэ къыщынэм. – Абазэхэхэр игъэшынэн и гугъэмэ, генералыр щоуэ. Я псэр я лъахэм щIатыфынущ шэрджэсхэм… Алъандэм сыкIуэсэжыфын хуеящ, иджы си Iэ-си лъэр пхащ, сыт схузэфIэкIыжын?»
«Хуит * * * 47 * * * 48 и мащIэтэкъым штабс-капитаным. Гъэр хъуауэ Шэрджэсым щыIэху, абы и нэгу щIэкIащ адыгэхэм я псэукIэр, я зэхэтыкIэр, щыгъуазэ хъуащ я хабзэхэм, я бзэми хэгъуэзащ. «Кавказым сыкъэкIуэн ипэ, Санкт-Петербург сыздыдэсым, шэрджэсхэм я хъыбар куэд зэхэсхащ, абыхэм ятеухуауэ гъуэгурыкIуэхэм къызэранэкIа тхыгъэхэм, Пушкиным и усыгъэхэм седжащ, – игу къигъэкIыжырт Торнау. – Кавказым щызэуа урыс офицерхэм я гукъэкIыжхэми щыгъуазэ сахуэхъуащ,
Бестужев-Марлинскэм итха «Амалат-бек» повестми седжащ. Тифлис къыщыдэкI газетхэми традзэ шэрджэсхэм я хъыбар гъэщIэгъуэн куэд. Шэрджэсхэм я шыфэлIыфэм, я хабзэхэм щыгъуазэ захуэпщIыфынукъым куэдрэ уаримыхьэлIауэ, уахэмысауэ. Ахэр хьэкIэкхъуэкIэм пэзыщIхэр щоуэ, нэхъыбапIэм пцIы тралъхьэ. Сэ мыбы сыкъэзыгъэкIуахэр акъылэгъу къызэрыздэмыхъунур сощIэ, абыхэм яхузиIуэху щыIэкъым, си фIэщ хъур си нэкIэ слъагъумрэ си нэгу щIэкIымрэщ. Абы тесщIыхьмэ, шэч къытесхьэркъым шэрджэсхэм цIыхугъэ лъагэ зэрахэлъым, я хабзэм захуагъэр зэрилъабжьэм…»
ЗэзыдзэкIар Хьэмидщ.. Торнау Федор (1810–1890 гъгъ.) Курляндием щыщ барон (лIакъуэлIэш) унагъуэм къыщалъхуащ, урысыдзэм къулыкъу щищIащ. Урыс дзэпщхэм я унафэкIэ, Торнау Шэрджэсым тIасхъэщIэх къэкIуауэ щытащ, 1834 – 1836 гъэхэм Абхъазымрэ Шэрджэсымрэ щэнейрэ зэпрыкIащ, ещанэ ежьэгъуэм, Абазэхэм нэсауэ, кIэс ящIри, мазэ 26-кIэ абы щаIыгъащ, и IупэфIэгъухэмрэ ныбжьэгъу къыхуэхъуа шэрджэсхэмрэ хуит къащIыжыху. Дзэм къыхэкIыжа нэужь, Австрием щыпсэуащ. Адыгэхэм я деж щилъэгъуамрэ и нэгу щыщIэкIамрэ лъабжьэ хуэхъуащ абы итхыжа «Кавказ офицерым и гукъэкIыжхэм», ахэр 1864 гъэм къыдэкIащ. КIэс ящIа нэужь, илъэситIым щIигъукIэ шэрджэсхэм я гъэрами, Торнау адыгэхэм зы псалъэ Iей яхужиIакъым, я хабзэхэмрэ я зэхэтыкIэмрэ дихьэхауэ зэрыщытар къыхощ абы и «ГукъэкIыжхэм».
Торнау и «ГукъэкIыжхэм» я пщIэмрэ я мыхьэнэмрэ нобэр къыздэсым зыкIи нэхъ кIащхъэ хъуакъым. Шэрджэсхэм я тIасхъэ щIрагъэхын мурадкIэ кърагъэжьами (ар зыкъомкIэ къехъулIауи дощIри), нобэрей щIэблэм дежкIэ нэхъыщхьэри нэхъ лъапIэри Торнау къызэринэкIа «ГукъэкIыжхэрщ» – ахэр 19-нэ лIэщIыгъуэм и пэщIэдзэхэм я хъыбар пэжщ, шэрджэсхэм я тхыдэ пэлъытэщ.
Торнау щхьэгъусэ хуэхъуауэ щытащ къэбэрдеипщ цIэрыIуэ БековичЧеркасскэхэ (Бэчмырзэхэ) япхъу Екатеринэ. Усэхэр Исхьэкъ Адыгэ щIыналъэм адыгэр щопсэу,
ШэрджэскIэ къеджэу мы дуней псор,
ЩыгуфIыкIыу дыгъэм, пэплъэу уэшх Iумахуэ,
Щопсэу адыгэр я адыгэ лъахэм.
Сыт уэ хэпщIыкIыр абыхэм я гъащIэм,
Я уэрэдым, я гъыбзэу къиIукIым гу лъащIэм?
Сабий цIыкIу къыдалъхуамэ хьэблэм,
Жыг хухасэ, мэгуфIэ зэрыжылэу.
Фочауэ макъкIэ щагъэIур дунейм –
Ди хэкум нобэ къыщалъхуащ сабий.
Адыгэ щIыналъэщ адыгэр щыпсэур,
ШэрджэскIэ къеджэу мы дуней псор.
ЦIыхугъэм и хьэтыркIэ худачых залымым,
Пагагъэр хэту я лъым, къэрабгъэр я Iумпэму,
Гум и Iущыгъэр, псалъэм и быдагъэр
Мы дунеишхуэм къабгъэдилъхьа тыгъэщ.
Уэзгъэлъэгъуарэт ахэм я къэфэкIэр,
УезгъэдэIуарэт я уэрэд жыIэкIэм,
ХьэгъуэлIыгъуэм щызэхашэ джэгум,
Адыгэшыр зэрыщагъэджэгур!
Зэманыжь бзаджэ блэкIам и щэхухэр
Ноби зыхъумэ къамэ Iэпщэхухэм,
Топауэ макъым щIыр игъэзджызджу,
Зэрыщытар къатощыжыр гъуджэу.
Куэд щIауэ гынымэм и гъуэзыр
Къыщхьэщыхьэжкъым аузым,
Щыфиижкъым топышэр губгъуэм,
Къашэм нысащIэ, хъыбарегъащIэу
Фочхэр щагъауэр я хьэгъуэлIыгъуэрщ. 49
4 Заказ №377 50
Адыгэ щIыналъэм адыгэр щопсэу,
ШэрджэскIэ къеджэу мы дуней псор.
ЩыгуфIыкIыу дыгъэм, пэплъэу уэшх Iумахуэ,
ЩIэблэр япIыр, трашэ гъуэгу махуэ! Ди унэишэщ нобэ – хьэгъуэлIыгъуэщ,
Лыдыжу уафэм щызэщIонэ вагъуэр,
Уэрэдыр мэIур жыжьэ дыдэ,
Уэредэ-ридадэ!
Гур кIэлъопхъэрыр а уэрэдым,
ЛIэщIыгъуэ куэдкIэ йокIуэтыжри, Зэманыр къыщохутэжыр и пасэрей унэм.
Щызэхыумыхт а унэм – «уэридадэ»,
Iурт уэрэд папщIэу «Ридадэ, уо, Ридадэ»…
Ридадэ, Ридадэ, ди шынэхъыжь,
КъуэкIыпIэ пшэплъым кIуэцIрокIыр лъы лъэужь,
Уи дзэр зауэм къикIыжащ хэщIыншэу,
Уи дзэр зауэм къикIыжащ уэрыншэу, Ридадэ!
Уо, Ридадэ, Ридадэ…
ЛIыхъужь хабзэу утеувэу щIакIуэкIапэ,
Ущызауэм уемыпцIыжу напэм,
ЩIакIуэ кIапэм теджэла уи хьэдэр
Пэплъэххакъым напэншагъэ дыдэ.
Иджы уэ зэи вагъэбдзумэр
Щумыхьыжыну гъатхэ губгъуэм,
Техьэлъэу гуауэр я унагъуэм,
Адыгэр лъахэм щыпхуэщыгъуэрт…
Пасэрей адыгэ лIыхъужь щылъху,
КIэсэгъу лъэпкъ щхьэхуитым и къуэ пажэ,
Фыплъэт: жьыми, щыгъуэурэ, зеущэху,
ЗауэлI нэсыр хьэдэу къытхуашэжыр.
Уо, Ридадэ, Ридадэ, ди шынэхъыжь,
Пщэдджыжь пшэкIэплъым пхокIыр лъы лъэужь. Уи дзэр зауэм къикIыжащ хэщIыншэу,
Уи дзэм къытхуигъэзэжащ уэрыншэу, Ридадэ!
Уо, Ридадэ, Ридадэ…
ЩIэплъыпIэм адэкIэ Iуащхьэжьым
Зы Iуащхьэжьыр къыпоувэж, сатыру зэдекIуэкIыу.
Илъэсхэр блокI, зэманыр ирагъэкIрэ
Тщагъэгъупщэжу гъэпцIагъэм и гужьгъэжьыр.
ЛIэщIыгъуэ дапщэ блэкIа, махуэ дапщэ!
Уэрэдыжьым ноби и щIалэгъуэщ,
ГуфIэгъуэкIэ зэхишэу дауэдапщэр,
Уэридадэр щоIу ди хьэгъуэлIыгъуэм! Адыгэ лъапсэжьым и жыг къудамэбэм,
И къудамэ быдэу псэугъащ убыхыр.
Пхуэхъумакъым, си лIэщIыгъуэ, убыхыбзэр,
Иригушхуэу лъэпкъым хэлъа хабзэр.
Хы ФIыцIэ Iуфэм зэдекIуэкI къыр блынхэм
Щхьэ щымыпсэужрэ убых бынхэр?
ЛIэщIыгъуэ блэкIа, жэуап ептыфыну
КъэкIуэну лIэщIыгъуэу къыппыувэнум,
Дыгъэ уахътыншэм, дызытет щIыгум,
Мо пшэ Iэрамэу пхысыкIым уафэгум?
Уахътыншэм хухихыркъым зэи пIалъэ,
Абрэмывэм нэхърэ нэхъ быдэщ псалъэр.
Псэуахэщ убыххэр, згъуэтыжкъым лъэпкъыжьыр,
ХэкIуэдэжащ зэман бзаджэм лъэужьыр.
Бгыщхьэхэм, тафэхэм фIащауэ иреджэу
Къигъэнащ убыхым псалъэ Iэджэ. 51 52
Псалъи, пшыналъи, лIэщIыгъуэм и гъыбзи
ХэкIуэдэжащ зэман хъыжьэ гуузым и гъуэзым.
Топышэ фиям игъэIуа макъыжь дыджым,
Бгыхэм иджыри къыщеджэдыхьыр.
Къуршыжь зи щхьэр тхъуахэм я макъ щхьэукъуэжыр,
Джэрпэджэжым къегъэушыжыр.
Бзэ тIэщIахари щыхэтыр дэнэ?
Къигъуэтыжынущ ари зэманым.
Хутыкъуэу зэгуэрым джэла тхыдэр
Къэувыжынущ иджыри лъэ быдэу! ЦЕЙ
Адыгэ цейуэ, цей гъуапэхуу,
Къуршыщхьэ уэс чэсейр зи теплъэ,
Шууей ныбжьыщIэр уогъэгушхуэ,
Ущыгъщи, и лъыр зэщIэбгъаплъэу.
Уи кIэкъуащIитIри бзу дамэу
ШэщIащ, шыгъажэм ухыхьамэ.
Дахагъэ щапхъэм уримардэщ,
Жьы жэрми сэ ухузогъадэ.
Пщыхьэщхьэ пшэплъым, нэхущ пшэплъым
УхабзыкIауэ арагъэнщ,
ЩIэптхьэкъур хэтми, зэ къыптеплъэр,
Къохъуапсэу узыщитIэгъэн.
Хьэзыр пщыкIутIри загъэуардэу,
Щхьэж къэс иIэжу и къалэн,
Вагъуэ пщыкIутIу бгъэм щолыдыр,
Хъыбарыжь куэд хуахъумэу тхыдэм.
Уи дыпIэхэр къурш лъагъуэ хужьхэу,
ДэкIуей-къехыжу птонэхукI,
Нартыжь пэлъытэу ди лIыхъужьхэм,
Урашу гъусэу укъокIуэкI. ЗищIысыр бгъэунэхуащ гъэрыпIэр,
ГуфIэгъуи гуауи зэбнэкIащ,
Щхьэхуитыныгъэм нэхъ бгъэлъапIэ,
ЩымыIэуи укъекIуэкIащ.
КъыщодэхащIи акъужь мащIэр,
КъыщыпкIэрихи уэ гынымэ,
КъыптелъэщIыхьурэ бын папщIэу,
Уихуакъым игу адыгэ анэм.
Адыгэ цейуэ, цей гъуапэхуу,
Къуршыщхьэ уэс чэсейр зи теплъэ,
Шууей ныбжьыщIэр уогъэгушхуэ,
Ущыгъщи, и лъыр зэщIэбгъаплъэу.
Уи кIэкъуащIитIри бзу дамэу
ШэщIащ, шыгъажэм ухыхьамэ,
Дахагъэ щапхъэм уримардэщ,
Жьы жэрми сэ ухузогъадэ.
Ди хъыбарыжьхэм, уэрэдыжьхэм
Я Iущагъ нурыр уэ къыпхопс,
Сэ усхуадами ди нэхъыжьхэм,
Кавказ лъэпкъ псоми хъуащ уекIупс.
ЗэзыдзэкIар Афликщ * * *
«НасыпыфIэу хэт къэплъытэр?» – жыпIэу,
Уэ укъызоупщIыр уи фIэщыпэу.
НасыпыфIэу Iэджэм Iэджэ ябжыр.
СхужыIэн сэ зым зэхимыха?
НасыпыфIэщ – ХэткIи зи унэбжэр
Жэщи махуи хуиту зэIухар.
НасыпыфIэщ – Итми губгъуэ нэщIым,
ХуимыщIыкIыу жьапщэм, жыг дэкIейр. 53 54
НасыпыфIэщ
Уэшхым щIы иуфэнщIыр.
НасыпыфIэщ – ЩIым удз къыхэкIар.
Сыт хуэдэ тыншыгъуэ къыплъысами,
НасыпыфIэ нэс уэ умыхъун, – И уанэгу шы жэр зэ уимысамэ,
ПлъэмыкIамэ ар зэ бгъэлъэхъун.
Къуршу лъагэщ цIыхум плъапIэу иIэр.
Къуршым и щхьэщыгур къабзэщ – уэсщ.
И пIэ исыр зэтедзауэ и Iэр,
И мурадым зэи лъэмыIэс.
ГугъапIэншэрщ зыри зыхуэмыщIэр.
ЦIыхукъым – зылъэмыкIыр гумэщIэн.
И гухэщI нэгъуэщIым зыхыумыщIэм,
Уэ насып жыхуаIэр умыщIэн. * * *
ЗэрыкI уэнжакъым
Iугъуэр ихьэжкъым,
КIуэжу къуэкIыпIэм – Дыгъэр къухьэжкъым;
Уэшхыр хыхьэжкъым,
Игъазэу пшэм.
И гъуэгу ирокIуэ
Фоч гъуазэм шэр;
ХъуаскIэу къыщIихыр
Шыхэм я лъакъуэм
Жыр нал хъужауэ
Зым илъэгъуакъым.
Ауэ си щIалэу
ДэкIам си жьэгум Къигъэзэжыну
КъызжеIэ си гум.
Ноби ныжэби
Сыпоплъэ, сожьэ.
Шэр къытелъалъэу
Зэуащ ар, сощIэ.
Хьэуэ, ящыщкъым
Ар бийм хигъащIэм.
Си къуэр кIуэдынкъым,
Си гур хигъэщIу.
Къэрабгъэ щIыкIэу,
Гъэру зитынкъым.
ЩтапIэ ихьэжу
Къуршым итынкъым.
И текIуэныгъэр
Телъу и напщIэ,
КъысхуэкIуэжынщ ар
ШыжьэрыутIыпщу.
Илъ ищIэжауэ
И адэ хахуэм,
Ар къихьэжынщ дэ
Ди нартыжь хэкум.
Пщэдджыжь уэсэпсым
Сытхэр и гъащIэ,
Сэ си къуэ закъуэр
Псэун хуейщ гъищэ.
Щэхуу йогъыхыр
Пщащэ дахащэр.
Нысэ схуэхъунум
Сэ содэхащIэ.
Iэпсолъэпсоуэ
Си щIалэ закъуэр 55 56
КъысхуеблэгъэжкIэ
ФымыгъэщIагъуэ:
Къуэрылъху-пхъурылъхукIэ
Хуейщ къызэтэн ар,
Хуейщ бын гъэгушхуэу
ЩIылъэм тетын ар.
Ем ныIурещIэ
Ем щIэкъу ди бийр.
Унагъуэ хей къэс
Ирырес сабий! * * *
– Уи гъунэгъур хъуащ сымаджэ.
– Хэлъкъым си Iуэху лъэпкъ.
– Къыпщогугъ уэ зи псэм еджэр!
– Хэлъкъым си Iуэху лъэпкъ.
– Уи ныбжьэгъур мэгузавэ.
– Си Iуэху лъэпкъ хэмылъ.
– Къыдэнащ ар ауз зэвым!
– Си Iуэху лъэпкъ хэмылъ.
– ЩIалэ, лажьэншэу, хаутэ.
– СыткIэ хэлъ си Iуэху?
– Пщащэ жагъуэлIым иратыр.
– СыткIэ хэлъ си Iуэху?
– Магъыр анэ гуэр гуIэжу.
– СыткIэ си Iуэху хэлъ?
– Адэ мо сабийм иIэжкъым.
– СыткIэ си Iуэху хэлъ?..
СыноупщI сэ: зыгуэр щыIэ
Уэ зыхэлъ уи Iуэху?
Ара цIыхум гуауэ щиIэм,
Уи псэм жиIэу «уэху»? Псым уитхьэлэрт, жи, зэгуэрым,
Бэлыхьым ухэтт.
Сыщесыфми сэ псы уэрхэм,
Сыноплъу сыщытт.
Дауэ хъунут, ущылъаIуэм:
«КхъыIэ, сыкъегъэл!»,
Зэхэпхамэ сэ мыр жысIэу:
«СыткIэ си Iуэху пхэлъ?» * * *
Махуэ къэскIэ зыгуэркIэ сэбэп
Хъуфу дунейм тетым и насыпщ.
«ЩIэи фIы, псым хэдзэ». Ар щыжаIэ
Ди лъэныкъуэм. Абы къикIри наIуэщ:
Лэжь Iуэху щхьэпэ, уемыблэжу уи псэ,
Упэмыплъэ къыпэкIуэну уаси.
ФIыуэ пщIар уэ псым хэбдзам хуредэ,
ЦIыху хьэлэлым и пщIэнтIэпсыр кIуэдкъым.
Псыр йожэхыр жылэ-жылэм дыхьэу,
Ар щымыIэ зи жьэгу ирамыхьэ.
Псы щIыIэ шынакъым пщIэуэ хуащIым
Уэ уи жумартыгъэр бдэнкъэ пащIым?! * * *
МахуэщIэ, дыпхуэпIащIэу нэху догъэщ,
Дапщэщи фIыкIэщ дызэрыпщыгугъри.
УэфI дахэу ди пщэдейр уэ къытхуэгъэщI – КъытхуэкIуэ къилыдыкIыу уи нэгу дыгъэ.
Ди гъащIэр дэ гуфIэгъуэ мыухыжщ,
Дунейр щыуэфIым, дунейр щымамырым. 57 ПщэдджыжькIэ ди нэ къокI хузэIутхын
Ди бжэ-щхьэгъубжэ уи дыгъэ бзий уэрым.
ПлъырекI, махуэщIэ, дигу хыумыгъэщIын,
Къыдэпхьэу уэ ди жьэгум хъыбар жагъуэ.
Уи дыгъэр пшагъуэм ухъу хэмыгъуэщэн,
Уи уэгум къремыхьэ зауэ Iугъуэ!
Дыхуэшэ уэ, махуэщIэ, ди насып,
Къыхэлъхьэ хъерыр Iуэхуу щIым щыдлэжьым.
ИгъащIэм дыгъэр мамырыгъэ ныпщ, – Ящхьэщумых ар пщэдейр зей щIэблэщIэм.
ЗэзыдзэкIар БИЦУ Анатолэщ 58 УсакIуэ Мыкъуэжь Анатолэ илъэс 60 ирокъу 59 -










- 65 - 5 Заказ №377 - - - - 66 - - -




Анатолэ, тхакIуэ Хьэх Сэфарбий сымэ. 1990 Щысхэр: тхакIуэхэу Мэзыхьэ Борис, Къамбий Зуфар; щытхэр: усакIуэ Мыкъуэжь СэмэгумкIэ къыщыщIэдзауэ: Мыкъуэжь Анатолэ, Къэбэрдей-Балъкъэр радиом адыгэбзэкIэ ягъэхьэзыр нэтынхэм я редактор нэхъыщхьэ Тэтрокъуэ Астемыр, ЩоджэнцIыкIу Алий и цIэкIэ щыIэ ФIыщIэ фондым и унафэщI ЩоджэнцIыкIу Леонид сымэ. Филологие щIэныгъэхэм я доктор БищIо Борисрэ Мыкъуэжь Анатолэрэ. 79
Филологие щIэныгъэхэм я доктор ТIымыжь Хьэмыщэрэ Мыкъуэжь Анатолэрэ. 80
Мыкъуэжь Анатолэ хужаIахэм щыщ пычыгъуэхэр
ЗЫМИ Псоми зы дыгъэщ диIэр, ауэ усакIуэ нэсхэм дыгъэ зырыз яIэжщ: а дыгъэхэм я теплъэр зы щхьэкIэ, абыхэм къапих бзийхэр, а бзийхэм ящIэлъ хуабагъэр усакIуэ къэс я усыгъэхэм щызэхуэдэкъым. Зи тхыгъэ щIэбджыкI усакIуэхэр зэрызэщхьыр хэбгъэкIрэ зэрызэщхьэщыкI гуэрхэр къыпхуэнэмэ, поэзие хъужри щIэщыгъуэу уи гум къинарщ.
Ди жагъуэ зэрыхъущи, усэм и жыпхъэ гуэрым игъэзэгъа псалъэмакъ къыдэзыщIылIэхэр щэ бжыгъэмэ, гумрэ псэмрэ сыт щыгъуи зыхуэныкъуэ псалъэщIэ гуэр къыбжезыIэфыр пщIы бжыгъэщ. А пщIы бжыгъэм ящыщу сэ къызолъытэ усакIуэ Мыкъуэжь Анатолэ. Абы и IэдакъэщIэкIхэр – я гупсысэкIи, я гурыщIэкIи, усэхэм я фащэкIи – лIыпIэ иува усакIуэм «къызэригъэщIар» нэрылъагъущ.
И лъахэм, и лъэпкъым я тхыдэм куууэ щыхэплъэ усэ и мащIэкъым Мыкъуэжьым, ауэ абы и Iэпэр къытрихыркъым нобэрей махуэм и лъынтхуэми: ар хущIокъу зыхэт зэманым и нэщэнэ нэхъыщхьэхэр къыхиубыдыкIыну. «ХущIокъу» жысIа щхьэкIэ, а псалъэр мыбдеж щытэмэму къыщIэкIынукъым: апхуэдэм хущIэмыкъуу тхэ щыIэ? Нэхъ пыухыкIауэ жысIэнщи, и гугъапIэм и Iэр тезыгъахуэ усакIуэщ Мыкъуэжь Анатолэ. Зубер,
Къэбэрдей-Балъкъэрым и цIыхубэ усакIуэ И Мыкъуэжь Анатолэ и тхыгъэхэр быдэу епхащ нобэрей гъащIэм, иджырей цIыхухэм я гурыщIэ-гупсысэхэм, ахэр зыгъэгуфIэм, зыгъэпIейтейм, зыгъэгузавэм. Абыхэм яхэлъщ усэр Усыгъэ нэс зыщI хьэл-щэнхэр: псэ къабзагъэ, хьэлэлыгъэ, гупсысэ лъагэ, нэхугъэ. Мыкъуэжьым и творчествэм куэдрэ къыхощ «гъуэгу», «гъуэгуанэ» псалъэхэр. «Жьэгу пащхьэм» (Анатолэ и япэ тхылъым) къыщожьэри, а гъуэгуанэр хуокIуэ «Къалэ жыжьэм». «Къалэ жыжьэр» – ар мурадхэм, гугъапIэ лъагэхэм, хъуэпсапIэ нэхухэм я къалэщ. «А гъуэгуанэр зэпысчыху си нэгум щIэкI псори усэбзэкIэ стхыжыным сыхущIэкъунущ», – жеIэ усакIуэм. Ар мурадышхуэщ, мурад гугъущ. Ауэ сытым щыгъуэ усакIуэ нэсым гъуэгу тынш къыщыхихыр?! «Покой нам только снится», – жиIэгъащ Блок Александр.
Анатолэ щIохъуэпс «хабзэ пхэнжу мы ди гъащIэр мыгъуэ къытщызыщIхэр» щымыгъэIэным, залымыгъэр, нэмысыншагъэр дунейм тегъэкъэбзыкIыным, хейр мысэм хэутэн имыщIыным, зи щIалэгъуэу гъащIэм зи хыхьэгъуэр «ем и жьапщэм иримыщIыкIыным».
Мыкъуэжьым усэ куэд тритхыхьащ ди зэман ткIийм, ди гъащIэм къыхыхьэ, ди лъэпкъ хабзэхэм къемызэгъ Iуэхугъуэхэм. Ар и псэр, и акъылыр зыгъэпIейтей псоми усэбзэкIэ поджэж. Сытым темытхыхьми, Мыкъуэжьым иIэщ жиIэн. Ар къызыхэкIыр гъащIэр куууэ зэрызыхищIэрщ, абы и лъэныкъуэ псоми гу лъитэну зэрыхущIэкъурщ. Аращ абы и усэхэр гупсысэ жанхэмкIэ щIэкъулейр, ирехъу ар лъагъуныгъэм, ныбжьэгъугъэм, пэжыгъэм, философскэ Iуэхугъуэхэм ятеухуа усэхэу – а псоми абы щыжеIэф езым и псалъэ.
УсакIуэ гъуэзэджэ Светлов Михаил гушыIэу жиIэу щытащ усэ птхыну «зэрымыгугъур». «Зы мащIэ дыдэщ абы щхьэкIэ узыхуейр, – жиIэрт абы, – усэм хэтын хуей псалъэхэр къэгъуэтауэ ахэр здэщытыпхъэм деж щыгъэувын хуейуэ аращ». Мыкъуэжьым а къалэнитIри хъарзынэу зрегъэхъулIэф. Абы къикIыр ар псалъэм и тепщэ зэрыхъуарщ. Борис,
Къэбэрдей-Балъкъэрым и цIыхубэ усакIуэ
2005 И Мыкъуэжь Анатолэ и усыгъэхэм хэтщ гъащIэр гурыфIыгъуэ зэфэзэщу цIыхум къыщыщыхъу ныбжьым щита илъэсхэм итхахэр. Ахэр щIалэгъуэм и нурхэмкIэ гъэнщIащ. Пэжыныгъэ нэсым, лъагъуныгъэ къабзэм, гурыщIэ IэфIым хуэусэ тхыгъэхэщ.
ЕтIуанэ гупу Мыкъуэжьым и усыгъэхэм къахэбгъэщхьэхукI хъунущ, и IуплъапIэ дахэм блишу, и плIанэпэхэм щекIуэкIхэри гъащIэм къыхузэIуихыу щIидза нэужь, усакIуэм итхахэр. Абыхэм ухагъэгупсысыхь, узыгъэгуфIэхэм нэмыщI, уригумэщI хъуну гъащIэм куэд дыдэ зэрыхэтыр нэрылъагъу къыпщащI. Зэм-зэми уогупсыс: «Ярэби, дидактикэр, жьэ нахуэ жыIэкIэр нэхъ мэщIамэ, мынэхъыфIу пIэрэт?» Уэр-уэрурэ жэуапи зотыж: «Хьэуэ, апхуэдэ жыIэкIэхэмрэ апхуэдэ Iуэху еплъыкIэхэмрэ ауэ сытми къежьэркъым. ГъащIэм и щытыкIэм литературэр зэрыпэджэж нэщэнэу аращ апхуэдэхэр. Щхьэтечу жыIэн хуейхэр щымащIэ езыр мы ди гъащIэм? Зыгуэрхэм я дежкIэ гъащIэу, нэгъуэщIхэм я дежкIэ мащэм?..»
Мыкъуэжьым и усыгъэм IупщIу хэплъагъуэ ещанэ лъагапIэщ «философие лирикэкIэ» узэджэ хъуну усыгъэ гупыр. Псом ящхьэращи, хамэщIэплъ лъагъуэкIэ хуэмыкIуэу, езым гурэ псэкIэ хишыжа лъагъуэм тету а ещанэ лъагапIэм зэрыхуэкIуар IупщI къыпщащI Мыкъуэжь Толэ и усэ зи гугъу тщIыхэм. ГъащIэм зыри пщIэншэу къузэримытым и щыхьэтщ мы къыжытIэнур: абы и нэщIэбжьэ ин щилъэгъуа, и гъэунэхупIэ гугъу дыдэм къыщихута гъэхэрауэ къысщохъу Мыкъуэжьым и философие лирикэм нэхъ зыщиубгъуар. Борис,
Къэбэрдей-Балъкъэрым и цIыхубэ тхакIуэ

И ШЫ Мыкъуэжь Анатолэ езым и поэтическэ дуней къигъэщIыжащ. А дунейр сатыррэ хьэрфкIэ зэгъэпцIакъым. Абы мы дызытет щIы хъурейм ещхьу, дыкъэзыухъуреихь дунеймрэ цIыхумрэ къуэпс быдэкIэ щызэпыщIащ, гуауэмрэ гуфIэгъуэмрэ щызэлъэпагъщ, емрэ фIымрэ 6 Заказ №377 81 щызэпэщIэтщ. А псоми усакIуэм и гур я нащэнэуапIэщ. Ар зэм мэгуфIэ, зэм мэщэIу, зэм мэгупсысэ, гъащIэм и зэхэлъыкIэр и акъылкIэ изу; зэм гурыщIэ къабзэм ирехьэжьэри, кхъуафэжьейуэ, кърехьэкI. А къомыр зи гум щызэзыгъэзахуэ усакIуэр ехьэкI хэмылъу, гу зэIухакIэ бэм емыпсэлъатэмэ, абы зэрепсэлъэн гушхуэрэ таучэлрэ, зэхэщIыкIрэ щIэныгъэрэ имыIатэмэ, бзэ шэрыуэ Iурымылъатэмэ, езым къигъэщI поэтическэ дунейр, сабийм псы Iуфэм щищIа пшахъуэ унэу, щэщэжат. Ауэ Мыкъуэжьыр фэрыщIкъым, абы и гумрэ и псэмрэ зэIухащ. Ар жьэнахуэу, Iэдэбу, щэныфIэу, образнэу тхылъеджэм йопсэлъылIэ. Ущие гъущэ хэмылъу, гъащIэм и мыхьэнэм, дунейм и зэхэлъыкIэм, цIыхухэм я зэхэтыкIэм, нэгъуэщI куэдми уезыгъэгупсыс Iуэхугъуэхэр зэпкърех. Философскэ поэзием дихьэх Мыкъуэжьым и усэ куэдым гупсысэ куу къыщеIуатэ.
Урыс тхакIуэшхуэ А. С. Пушкиным езым и лъэхъэнэгъу, усакIуэшхуэ, цIыху Iущ Баратынскэм щхьэкIэ жиIауэ щытащ мы псалъэ хьэлэмэтхэр: «Абы хуэдэ щыIэкъым, сыту жыпIэмэ, ар мэгупсысэ». УсакIуэ нэсым и зы дэтхэнэ усэми гупсысэ нэху гуэрым укъыхуегъэуш, уи гурыщIэр къызэщIегъэлыдэри, уэри гупсысэм и дамэ къыптрегъакIэ. Гупсысэмрэ гурыщIэмрэ щызэхэшыпсыхьащ Мыкъуэжьым и усэхэм. А псоми къагъэлъагъуэ абы и поэзиер, гъащIэми ещхьу, и плъыфэкIи къыщыхъу-къыщыщIэкIи зэрыкъуэпсыбэр.
Тхыдэмрэ нобэрей гъащIэмрэ зумыпхыфмэ, ди зэманымрэ къэкIуэнумрэ гурыщIэ къабзэкIэ зэпумыгъэджэжыфмэ, абыхэм я кум нэрымылъагъуу дэлъ зэпыщIэныгъэр уи псэм къимыхутэфмэ, уи лэжьыгъэм мыхьэнэшхуэ зэримыIэнур фIыуэ къызыгурыIуэ усакIуэщ Мыкъуэжьыр.
Къыдалъхуа псэ къабзагъэр, гумащIагъэр зыхъумэф усакIуэрщ цIыхум и гуауэри и гуфIэгъуэри куууэ зыхэзыщIэфыр, дунейм и фIи и Iеи зэзыгъэзахуэу абыхэм гурыщIэ нэхукIэ псыхьа сатыр купщIафIэхэмкIэ пэджэжыфыр. Апхуэдэхэм ящыщщ Мыкъуэжьыр.
Поэзием и гъуэгур гъунапкъэншэщ. Мыкъуэжь Анатолэ а гъуэгуанэм тетщ езым и шы тесыкIэ иIэжу, гъащIэм и плъыфэ псори щызэхэлъ лэгъупыкъур уафэ джабэм къыщыхуэнэхурэ гъуэгум пкIэлъей езыдз уэрэдхэмкIэ абы пэджэжу. Мухьэз,
усакIуэ

БЭМ Я Адыгэ усыгъэм и жьантIэр зыгъэбжьыфIэ усакIуэхэм ящыщщ
Мыкъуэжь Анатолэ. Абы шэч къытепхьэркъым, усакIуэм и къалэмыпэм къыщIэкIа тхылъхэм щыгъуазэ уахуэхъуа нэужь. Мыкъуэжьым и дэтхэнэ псалъэри усэ сатырри щIэщыгъуэщ. Зыми хэбгъэгъуэщэнукъым Анатолэ и гущIэм къиIукIа усэхэр, абыхэм ящыщ дэтхэнэми телъщ зи гур жан, зи гупсысэр куу усакIуэм и дамыгъэрэ и нэпкъыжьэрэ. 82 ЦIыхум и гущIэлъапсэм нэплъысыф, абы и гурыгъу-гурыщIэхэр къыщIэзыгъэлъэф, и фэм дэкIымрэ и псэр зыгъэхыщIэмрэ псалъэ купщIафIэхэмкIэ къэзыIуэтэф усакIуэ набдзэгубдзаплъэщ Мыкъуэжьыр. Аращ абы и тхыгъэхэр адыгэ усыгъэм и лъагапIэхэм ящыщ зы щIэхъуар. Хьэмид,
тхакIуэ, критик И УсакIуэ нэсхэр закъуэтIакъуэххэщ. А закъуэтIакъуэм ящыщщ Мыкъуэжь Анатолэ. Абы хьэкъыу пхыкIащ: «щIыр щIыщыIэр – сабий къыщалъхунырщ», «щIыр щIыщыIэр – къыщыкIынырщ гуэдз», къэхъугъэри, махуэл имыIэу, зыхуэлажьэр фIырщ, дахагъэрщ, угъурлыгъэрщ: «хуейщ дыгъэр бзийкIэ гуэшэну, щIым гуапэу къедэхэщIэну»; «хуейщ бзухэр уэгум итыну, хуиту уэрэд кърашыну»; «удз дахэр хуейщ къэгъэгъэну, еплъ псоми ягу хигъэхъуэну»; «гуфIэгъуэщ, сэ фIыуэ сощIэ, къыщIигъэщIар мы дунейр».
АрщхьэкIэ «ди лIэщIыгъуэр гуапагъэ хуэныкъуэщ, гумащIагъэ абы къомэщIэкI». Ауэ щыхъукIэ, усакIуэм сыт къыхуэнэжыр? Iейр къызыхэкI щхьэусыгъуэхэр къыщIигъэщынырщ, абыхэм ерыщу япэувынырщ. А къалэныращ «ем езэуэныр зи натIэу» «хейм я уэчылу» къэув Мыкъуэжь Анатолэ и къалэмыр зыхуигъэлъащэр.
УсакIуэм и лирикэм ущрохьэлIэ ди лъахэм и теплъэр щIэщыгъуэу уэзыгъэлъагъу усэ пкъыфIэхэми, мамырыгъэм тегъэпсыхьа сатырхэми, къэзылъхуа анэм хуэгъэза псалъэ щабэхэми, лъагъуныгъэм, ныбжьэгъугъэм, гъащIэм и къэхъукъащIэ зэмылIэужьыгъуэхэм, лIэныгъэм теухуа тхыгъэхэми. Сыт хуэдэ Iуэхугъуэ темытхыхьми, Мыкъуэжь Анатолэ и Iэужьым нэпкъыжьэ хуэхъу нэщэнэ зызымыхъуэжхэри щыIэщ: Захуагъэр, ЦIыхугъэр, Дахагъэр. ИкIи а усакIуэм и лирикэм хуэкIуэн эпитет езым и сатырхэм къыхэсхыну къысхуихуатэмэ, мы сатыритIым тезубыдэнт:
ЩIым лъагъуныгъэр, гуапагъэр
СщIыну и тет сыщIохъуэпс.
Нэмыцэ тхакIуэ Брехт Бертольд зэгуэр жиIэгъащ: «Укъызытехьа дунейм елъытауэ дуней узытекIыжыр, нэгъуэщI мыхъуми, зы мэскъалкIэ зэребгъэфIэкIуэнум уи гъащIэр тегъэпсыхьауэщ узэрыпсэун хуейр».
Мыкъуэжьым и Iэужьхэм къыбжаIэ ар апхуэдэ гугъапIэ лъагэм хьэлэлу зэрыхуэлажьэр икIи абы и лъэныкъуэкIэ куэд зэрыхузэфIэкIар. Хьэмид,
усакIуэ, критик 83 Мыкъуэжь Анатолэ и усэ тхылъыр гурыгъуазэу къызэгуэпхынщи, мыпхуэдэ сатырхэм уи нэр хуэзэнщ:
Сыхуейт сэ Iэджэ щIауэ зэхэслъхьэну
ГуфIэгъуэм теухуауэ уэрэд нэс.
Захуагъэр сэ абы щызгъэлъэпIэнут,
КъедаIуэм къыфIыщIэкIыу гуфIэ нэпс. ТIутыхукIэ псэ – а зырщ дэ къытхуэнэжыр – НэхъыфIым хэтхыжынкъым ди мурад.
«Узэджэр къокIуэ», – жиIэгъащ псалъэжьым, ГуфIэгъуэм хуэзгъэпсынщ сэ зы уэрэд. Псалъэхэм я щыпкъагъэм, макъ зэпэджэж дахэм, гупсысэ хьэлэмэтым уи гур къызэрагъэгъуэтыжри, уи пкъым гуащIэ къыщIохьэжри, уафэр зэрыкъащхъуэр уолъагъуж. Адыгэбзэм и IэфIыр хуэмурэ къыппкърохьэж. УзэщIэзыIулIауэ щыта мыгъуагъэхэр токIуэт, гуауэм зи плIэр иухуахэми зы нэплъэжыгъуэ ягъуэтыж, лей зытехьам къыщыщIахэр щымыгъупщэжми, гугъэр гуауэм трегъакIуэ. КIэщIу жыпIэмэ, мы усэм хуэдэхэрщ цIыху къызэрыгуэкIым лIыгъэ къыхэзылъхьэр, къыщIыхилъхьэфри зыщ: гугъуехьым къыхэмыкIа гухэхъуэм пщIэ иIэкъым, гуауэ зымыщIэм гуфIэгъуэм и пщIэри зыхищIэркъым. Мыпхуэдэ усэ зэрымыщIэкIэ IэщIэтхыхьынукъым зи дунейр гъащIэ хъыринэм ещIэу зыгъакIуэм. Абы игъэунэхуауэ щытын хуейщ мис мыпхуэдэ псалъэхэр гум къизыш хьэзаб: 84
ЩIым гуфIэгъуэм
Лъэсу къыщекIухьыр – ПIащIэу ди бжэр
Абы къыIуимых.
Гуауэр щхьэкIуэ шущ
Сэ нэхъ зэзгъэщхьыр –
ДымыщIэххэу
Ди жьэгу къыщопсых. Шым мэшэсри,
Мэбзэхыж гуфIэгъуэр,
Гуауэр лъэсу
Ди пщIантIэм докIыж.
Сыт и мыIэзагъми, мыпхуэдэ псалъэхэр бзэр джэгуалъэ зыщIым хужыIэнукъым, ахэр зигу къэкIынур гъащIэм и удынри зылъыса, и IэфIри псэкIэ зыхэзыщIэращ. Апхуэдэм и псалъэхэри, а псалъэхэм я зэхэлъыкIэри, гум нахьэс гупсысэхэри езы гъащIэм къыхокI. Аращ Мыкъуэжьым и усыгъэм и тегъэщIапIэ нэхъыщхьэр.
Iэзагъэшхуэ зыхэмылъми щыхуэус щыIэщ зы уэрэд закъуэ. Ауэ а зым деж и псынащхьэр щыгъужмэ, уэрэд иусами, ар усакIуэкъым. Мыкъуэжь Анатолэ и псэр езыр усакIуэпсэщи, сытым хуэмыусэми, и зэ- чийр къегъэнаIуэ. ИтIанэми, усэным зы щэху гуэр хэлъщ, езы усакIуэми нэсу къыгурымыIуэжу, ауэ Тхьэ лъапIэм абы щэхуу къыхилъхьауэ. Армыратэмэ, цIыху къызэрыгуэкIым дэнэ кърихынт мыпхуэдэ псалъэхэр: Жей, си IэфI, си фIыгъуэ,
Жей, си гурыфIыгъуэ,
Си къудамэ цIыкIуу
Къыдэжа!
Жей, си нэху, си дыгъэ,
Жей, си насып щыгъэ,
Си удз гъэгъа цIыкIуу
Къыхэжа!
Анатолэ нобэ и къару илъыгъуэщ, акъыл жанрэ зэчий хьэлэмэтрэ зэпигъэшачэу. И мурадхэр Тхьэм къригъэхъулIэ.
ГЪУТ Iэдэм,
филологие щIэныгъэхэм я доктор И адэжь жьэгур, щапIа и лъахэр, къызыхэкIа лъэпкъым и гурыгъугурыщIэхэр, зэманым и нэщэнэ нэхъыщхьэхэр – аращ Мыкъуэжь Анатолэ и усэхэм лъабжьи джэлэси яхуэхъур. А усэхэм цIыхугъэ къарум, лъагъуныгъэ нэхум я акъужь гуакIуэ къахеху. 85 Афлик,
усакIуэ
ДЕРС Къару щэху гуэрым и IэмыркIэ дунеижьым къытохьэ усакIуэ гу пцIанэр. Сыт хуэдэ ныбжьым итми дерс къызыхахын, дэрэжэгъуэ къезытын, гъащIэ мытыншыр щIэщыгъуэ къащызыщIын, гурыщIэ къабзэкIэ, акъыл жанкIэ дунейм хэзыгъэплъэн усыгъэщ Мыкъуэжь Анатолэ и IэрыкIыр. Сэфарбий,
тхакIуэ, тхыдэдж И Мыкъуэжь Анатолэ и усыгъэм набдзэгубдзаплъэу упхрыплъмэ, абы хужыпIэ хъунущ:
– дунейм и макъамэ зэщIэжьыуэхэм дежьууэрэ лIэщIыгъуэ IэджэкIэ лъэпкъым зэригъэпэща и псалъэ кIадэм къыхих дэтхэнэ зы псалъэри усакIуэпсэмкIэ зэщIиузадэурэ тхылъеджэм и пащхьэ изылъхьэф усакIуэу; – псэм псалъэр зэриIэщэр пасэу къызыгурыIуа, псэм зегъэужьыным, псалъэм зегъэузэщIыным зэпымыууэ телажьэ тхакIуэу;
– «Хейр мысэм хиутэу, сабийм фоч ирагъапщэу, губзыгъэр зэхэщIыкIыншэм иригъаджэу, дин Iуэхухэм Iимансызыр тепсэлъыхьу, дахагъэр зи Iэужьхэр фаджэлыджэу, нэхугъэ къэзыгъэщIхэр кIыфIым хэсу» щилъагъукIэ, апхуэдэ мыхъумыщIагъэхэм псалъэ-мэIухур япэщIэзыдз къыщхьэщыжакIуэу.
Мыкъуэжьыр бзэ узэщIа зыIурылъ, псалъэм хуэсакъ, езыр зи щхьэм пщIэ хуэзыщIыж усакIуэщ. Дунейм щекIуэкI псори псэкIэ зыз усакIуэм, шэч хэмылъу, ехъулIэныгъэ инхэр къыпоплъэ. Борис,
филологие щIэныгъэхэм я доктор ЗИ. Мыкъуэжь Анатолэ и IэдакъэщIэкIхэм адыгэ усыгъэ нэсыр пщалъэу зэрагъуэтам шэч къытозымыгъэхьэщ езым и лъагъуныгъэ мыухыжыр псоми зэдай лъагъуныгъэшхуэу цIыхухэм я гурыщIэм щигъэлыдын зэрыхузэфIэкIар. Уахътыншагъэр нагъыщэу ятелъщ абы и усэ куэдым. Апхуэдэщ пасэу дунейм ехыжа и щхьэгъусэ Маринэ фэеплъ хуищIа «Си уэрэд мыух, си гъыбзэ кIэншэ» поэмэри. Шэч хэлъкъым мы тхыгъэр адыгэ лирикэм и фIыпIэм зэрыхыхьам. 86 Мухьэб,
публицист, филологие
щIэныгъэхэм я кандидат
НЭ Мыкъуэжь Анатолэ щыусэкIэ уафэм дэIэбейркъым, е пшэхэм хэту здахьымкIэ кIуэркъым, е залымыгъэкIэ усэ стхынщ жиIэу и IитIымкIэ и щхьэр икъузу стIолым бгъэдэскъым. АтIэ и нэкIэ илъагъу, махуэ къэс зыхэт, и нэгу щIэкI, псэкIэ зыхищIэ гъащIэрщ абы и усыгъэхэм я къигъэхъуапIэр. ГъащIэм и теплъэгъуэхэр къритхэкI къудей мыхъуу, абы хузэфIокI плъыфабэу зэхэлъ мы дунейм и дэтхэнэ къэхъукъащIэри усыгъэм и жыпхъэм Iэзэу къригъэзэгъэн.
Къэралхэм, лъэпкъхэм, унагъуэхэм яку мамырыгъэ, лъагъуныгъэ, гущIэгъу дэлъыныр Анатолэ зэрихъуэпсапIэр усэбзэ шэрыуэкIэ къыщиIуатэкIэ, нэ лейкIэ узрегъэплъ, плъэмыкIыу гур щабэ ещI, «зэзакъуэ нэхъ мыхъуми сыт дэ цIыхум и жагъуэ щIэтщIыр» жыуегъэIэ.
ЦIыхубэм я гум къызэришхыдыкIыфым щыхьэт техъуэ усэ купщIафэхэр и мащIэкъым Мыкъуэжьым. Абы и IэдакъэщIэкIхэм яхэтщ къэкIуэну зэманыр и нэгум щIэкIауэ къыпщызыгъэхъухэри. Мухьэдин,
Къэбэрдей-Балъкъэрым щэнхабзэмкIэ
щIыхь зиIэ и лэжьакIуэ
1997 Анатолэ, уи тхыгъэхэр ди унагъуэ Iэнэгум зэи текIыркъым, деджащ жытIэуи IудгъэкIуэтыжыркъым.
«Дунеижь» зыфIэпща уи тхылъ тыгъэ къысхуэпщIам сэ мызэмытIэу седжащ, и напэкIуэцI зыбжанэм я кIапэхэри щIэзупщIащ. «Си насыпт.» – аращ а тхылъ гъуэзэджэм и кIэух усэм фIэпщар.
УИ!
НэхъыфIу схэлъыр
Уэрэд гуапэу,
Къысхуэгъэнамэ – Си насыпт.
Си шынэхъыщIэ! Куэд щIащ сэ а псалъэ цIыкIуитIыр дызэрыт зэманым изгъэувэу хэIэтыкIа нагъыщи зэрыпызгъэувэжрэ. Уэ уи насыпщ, Анатолэ! Уи насыпщ, уи хъуэпсапIэ инхэм я нэхъыбэр къохъулIащи! Уи насыпщ, тхыгъэ, усыгъэ, уэрэд дахэ куэд тыгъэ къытхуэпщIыну ухунэсащи! Уи насыпщ, къолыжу цIыхугъэ, адыгагъэ, нэмыс, гулъытэ пхэлъщи! Уи насыпщ, дыгъуасэ узэхъуапсэу, зи лъэрыгъыпсыр бубыду щыта усакIуэ нэхъ пажэхэм нобэ уэри ухабжэ хъуащи! Уи насыпщ, уи тхыгъэхэр дэтхэнэ зы утыкуми щыбгъэIу хъунущи!..
ЩыIэщ зы усэ е пьесэ закъуэ фIэкIа имытхауэ дуней псом цIэрыIуэ щыхъуа. «Дунеижь» зыфIэпща усэ закъуэм фIэкIа умытхауэ щытами, уэ фIыщIэшхуэ пхуэфащэт. Зэман быркъуэшыркъуэм зэщиуда уи хэкуэгъухэм я упщIэ куэдым жэуап ептыфащи, икъукIэ гуапэщ. Сыт щхьэкIэ жыпIэмэ, адыгэ усыгъэ дызэрыпагэр мывэ сэрейм даубыда нэхъей, нэм къыфIэнэн усакIуэ къызэрыхэмыхьэжым гуныкъуэгъуэ къыдитырт. А гуныкъуэгъуэр уэ тщхьэщыпхащ, гугъэ дахэ къыдэптыжащи, афэрым!
Илъэс зыбжанэ ипэкIэ уэ пхужысIа си псалъэхэмкIэ сухыну сыхуейт си тхыгъэ кIэщIыр: 87
Узыщытхъужу куэдрэ Ину умыкIийми,
Уи тхыбзэм егъэзагъэ
ГущIэлъапсэр.
Залымыгъэм ди гур
ЩигъэгуIэ къэхъуми,
Хубогъэпсыжыр
Лъагъуныгъэм ди псэр! Пщызэбий,
Урысей Федерацэмрэ Къэбэрдей-Балъкъэрымрэ
щIыхь зиIэ я артист

ЗИ. ЖызыIэ щыIэщ усэм и пIалъэр икIауэ. Ар щыуагъэшхуэщ. Тэмэму гъэпса усэр цIыхум зэи яужэгъунукъым. Мыкъуэжь Анатолэ и IэдакъэщIэкIхэм гурыщIэ куумрэ гупсысэ жанымрэ щызэхэжыхьащ. Ахэр куэдым уезыгъэгупсысщ, псэр зыгъэнэхущ, IуэхугъуэщIэхэм укъыхуезыджэщ, щIэщыгъуэу, шэрыуэу гъэпсащ. Аращ утезашэу бгъэтIылъыж щIахэмытыр. Ар къызэхъулIэр закъуэтIакъуэххэщ.
МОЛЭ СулътIан,
егъэджакIуэ
1994 Мыкъуэжь, дызэрыщIалэ цIыкIу лъандэрэ уи усэщIэхэм укъысхуеджэу дыкъызэдокIуэкI. Уи IэдакъэщIэкIхэр, къанэ щIагъуэ щымыIэу, гукIэ сощIэ: щIэптхари щыптха щIыпIэри бжесIэжыфынущ.
Уи усэщIэхэр газетым къытехуауэ си ныбжьэгъухэм мызэ-мытIэу баз къафIэсхьащ, гурыхуагъэкIэ дызэпевгъауэ, зэ фIэкIа сыкъемыджэу жысIэжынщ, жысIэурэ. ГукIэ щыпщIэкIэ, жыпIэжыфынтэкъэ!
Адыгэхэм я мызакъуэу, усакIуэ нэхъ пажэ дыдэу щыIэхэм ящыщ зыуэ укъызолъытэ. Уи усэхэм теухуауэ тхылъ псо схуэтхынуи сыкъегъэгугъэ. Тхьэм къыдигъэхъулIэ!
Ныбжьэгъу, сэ фIыкIэ сигу укъокIри,
Уи гъуэгу кIыхь хъуну сынохъуэхъу! 88 Леонид,
ЩоджэнцIыкIу Алий и цIэкIэ щыIэ ФIыщIэ фондым и унафэщI 89 90 * * * 91 92 * * * 93 94 * * * * * * 95 96 * * * * * *
7 Заказ №377 97 98 * * * * * * * * * 99 100 * * * * * * 101 102 * * * Прозэ 103
Геракл и дзэм зэрезэуа лъандэрэ, ПэтIей нэгъуэщI зыгуэр хъуат, быдапIэм дэс амазонкэхэм арауэ къахуэмыцIыхужу. Зыми зэхихыжтэкъым ар гушыIэу, ялъагъужтэкъым и еIуящIагъэхэм ящыщ гуэри. Абы щIэх-щIэхыурэ зигъэбзэхырти, и закъуэ дыдэу нэщхъейуэ хы Iуфэм Iуст, уафэмрэ хымрэ я зэпылъыпIэм и нэхэр тедияуэ. Ар сыт щыгъуи щымт, мыпсэлъэну тхьэ иIуами ярейуэ. Тесей и гъусэу ежьэжа и ныбжьэгъум
зыгуэркIэ къыщхьэщыжыным ущIытепсэлъыхьыххэни щыIэтэкъым.
Зэхэуэр щагъэувыIа пщыхьэщхьэм и пщэдджыжьым, амазонкэхэм хы ныджэ пшахъуэм лъэужьхэр къыхалъагъукIащ, икIи къагурыIуащ я шыпхъур залымыгъэкIэ, езым фIэмыфIу, зыми зэрыримышэжьар. Ипполитэ а тIур щызэзауэми гу лъитат, Антеипхъу, Тесей иукIын дэнэ къэна, зыгуэркIэ шэ хьэулей къытехуэ хъумэ жиIэу абы зэрыхуэсакъым. А псори Ипполитэ щиIуэтэжащ я быдапIэм щекIуэкIа хасащхьэ зэIущIэм. Хасэм хэт псори зэакъылэгъут амазонкэ къэралыгъуэм и щэхухэр хэIущIыIу хъункIэ шынагъэшхуэ зэрыщыIэмкIэ. Зи акъылыр Тесей зэтрихуа амазонкэ ныбжьыщIэм шыхэр, хьэхэр, бгъэхэр, сабийхэр зэрагъасэм я щэхухэр алыджхэм яIэригъэхьэныр зыхуэIуа щыIэтэкъым. Арыншами, Аттикэри, Фракиери, Спартэри, Лидиери, адрей хытIыгу пщыгъуэхэри – псори зы къарууэ зэгухьэну хьэзырт. Ахэр зэгухьэрэ амазонкэхэм я щэхухэр яIэрыхьэжмэ, шэч хэмылъу, амазонкэ къэралыгъуэм куэд ихьыжынутэкъым. Абы ипкъ иткIэ, хасэм унафэ ткIий къищтащ: икIэщIыпIэкIэ кхъухьхэр зэгъэпэщауэ Аттикэм кIуэн, щIэпхъуэжар къэгъуэтауэ и псэр гъэнын, а Iуэхум зэран къыхуэхъумэ, езы Аттикэри, зы цIыху закъуи къэмынэу, зэтеукIэн!
ЕтIуанэ махуэм амазонкэхэм Ахынрэ Меотидэрэ я Iуфэхэм екIуэкIыу зыIуагуэшащ. Тхьэмахуэ зытIущ нэхъ дэмыкIыу, абыхэм я быдапIэхэр зыIут хы Iуфэм къекIуалIэу хуежьащ кхъухь КIэлъыкIуэр. ПэщIэдзэр 1-нэ, 2-нэ номерхэм итщ. 104
Прозэ
зэмылIэужьыгъуэхэр. Ахэр къызытраха лъэпкъхэр зэрызэмыщхьым хуэдэу, езы кхъухьхэри я щIыкIэрэ теплъэкIэ зэщхьтэкъым. Яхэтт хышхуэм щызекIуэфхэри, зауэм хуэщIа кхъухьышхуэхэри, псыежэхым хуэщIахэри, бдзэжьеящэ кхъухьхэри. Хьэнцэкъу зыIыгъ гъэрхэм ящыщу япэу щхьэхуит ящIыр хьэт пщылIхэрт. Абыхэм я пIэкIэ ягъэтIысырт кхъухьхэр зи IэмыщIэ илъахэм ящыщ щIалэ къарууфIэхэр.
Хы Iуфэ хьэтхэми кхъухь я мащIэтэкъым. Iэмалыншэ хъумэ, ахэр къэбгъэсэбэп хъунут зауэ IуэхукIэ. А кхъухьхэр зэрыщыту хьэтхэм амазонкэхэм къратащ. МазитIым къриубыдэу амазонкэхэм зэрагъэпэщащ зекIуэ зэрыкIуэ хъун кхъухь куэд, икIи хым щызекIуэным, щызэуэным хэлъ Iэмалхэм я фIэщу зыхуагъасэу щIадзащ.
Хурсанэрэ Саусэрэ лъэныкъуэ зрагъэзащ, щэхуу зэпсэлъэн щхьэкIэ.
– Саусэ, – къопсалъэ Хурсанэ гузавэу, – Дахэзилэрэ сэрэ дзэпщ дащIащ, амазонкэу мин щырыщрэ ныкъуэ-ныкъуэрэ ди унафэм къыщIагъэувэри. Куэд дэмыкIыуи зы илъэс ныкъуэ гъуэгу дытеувэнущ. Уэ укъонэ уи къуэм уригъусэу, фи закъуэу. Фэ фызэрызэрыгъуэтыжрэ илъэсищ дэкIащ, Тхьэзэплъ и къуажэхэми заужьащ, и цIыхухэри тIукIэ бэгъуащ. Ауэ иджыри зы илъэс тIощI хуэдиз хуейщ, адыгэхэм заужьу амазонкэ къэралыгъуэм зэрапэувын къару зэрагъэпэщыфын папщIэ. Дэ тIуми къэдмыгъэзэжынкIэ зэрыхъунуми егупсыс. Абы къыхэкIыу, уэ ухъун хуейщ щыкIэ нэхъ Iущ, нэхъ сакъ, нэхъ губзыгъэ, нэхъ хьилэшы. Пэжщ, Тхьэзэплъ щIалэ губзыгъэщ, акъылыфIэщ, ауэ, щIалэIуэщи, иджыри куэдрэ удэлэжьэн хуейщ, махуаем деж, шу мин зыщыплI мыхъуу, зыри зыпэмылъэщын дзэшхуэ къигъэувыфын щхьэкIэ. Ахэр хуэIэкIуэлъакIуэ хъун хуейщ зауэ Iуэхум, къащIэн хуейщ абы ехьэлIа ди щэху псори. Амазонкэ быдапIэхэм я къалэгуащэ куэдым я фейдэ хэлът зекIуэм, ауэ абыхэм я нэхъыбэм ныбжь яIэт, Дыщэни хуэдэу. Ахэр езыхэр зекIуэ ежьэртэкъым, атIэ амазонкэ ныбжьыщIэ нэхъ лъэрызехьэхэр дзэпщ ящIырти, яутIыпщырт. Апхуэдэу ящIкIэрэ, япэрауэ, зауэ Iуэхум фIыуэ хэзыщIыкI, я лъэдакъэпэм къытеувэну хьэзыр щIалэгъуалэр ямылъагъуу загъэпсэхурт. ЕтIуанэрауэ, езыхэм зекIуэм къыщамыгъэлъэгъуэжыфынкIэ хъунут япэм яхэлъа жыджэрагъри набдзэгубдзаплъагъри, уеблэмэ зауэм щыуагъэ гуэр щаIэщIэкIыу, абы и зэранкIэ бийр къатекIуэнкIэ хъунут, зыри зытемыкIуэж амазонкэхэм я цIэр ягъэулъийуэ. Абы нэмыщI, амазонкэ ныбжьыщIэхэр зекIуэм къимыкIыжынри Iуэхум хэлът: е хэкIуадэу, е, Антеипхъу ещхьу, бийхэм ящыщ щIалэщIэ гуэрым егуакIуэу абы и гъусэу щIэпхъуэжу.
Дыщэнэ куэд щIауэ зыхищIэрт абы и гуащэ шордакъыр къагъэтIэсхъэну Хурсанэрэ Дахэзилэрэ зэрыхэтыр. Апхуэдэ дыдэуи ищIэжырт, и щIалэгъуэми, и ныбжь нэхъ щыхэкIуэтами, езыр зыкIи Дахэзилэ пэхъуу зэрыщымытари. Дапхуэдизрэ емыгупсысами, Дыщэнэ къыхуэщIэртэкъым а цIыхубз дахэ дыдэм апхуэдэ акъылрэ IэкIуэлъакIуагъэрэ, набдзэгубдзаплъагъэрэ гъэсэныгъэрэ къыздрихар.
Ауэ ар нэхъ къэзыгъэгузавэр Хурсанэт. Абы зыгуэр къытекIуэныр щыгъэтауэ, ауи къыпэхъун иджыри къэс хуэзакъым! Прозэ
Iэбамэ лъэмыIэсыжу хущIегъуэжат, шым я нэхъыфIыр къыхухихыу, Хурсанэ нэхъри нэхъ лъэщыж зэрищIам. Зэхихыжат чынт зауэм щыгъуэ зыри зыпэмылъэщу япэ иту къакIуэ чынт пелуаным ар и сэшхуэмкIэ емыуэу, Iэ сэмэгумкIэ джатэ абрагъуэр къыIэщIитхъыу, абыкIэ ар, и таж щыгум къыщыщIэдзауэ уанэгум нэсыху, тIууэ зэгуигъэхуауэ зэрыщытар. Апхуэдэ Iэпщэ къарум, апхуэдэ цIыхубз дахагъэм, апхуэдэ акъыл жанагъым сытыт Дыщэнэ пигъэувыфынур?! «Уоу, тхьэхэ! Апхуэдиз зэфIэкIкIэ ухуэупсэ хъунт абы и закъуэ?! Санэ тхьэмыщкIэ, ар шабзауэ Iэзэ къудейт, ауэ а зымкIи игъэIуфащ и цIэр, игъащIэкIи ящымыгъупщэжыну. Ныбжьэгъугъэ пэжкIэ быдэу зэпха а амазонкитIым япэувкIэ зэрапэмылъэщынур къызыгурыIуэ Дыщэнэ хэкIыпIэ къегъуэт: дзэпщ ищIахэу, зекIуэ еутIыпщ. Ар егупсысырт нэхъри нэхъ цIэрыIуэж хъуауэ абыхэм къагъэзэжынкIэ зэрыхъунум. Ауэ, зекIуэр зы махуэ-махуитIкIэ зэфIэкIыну Iуэхутэкъыми, абы зыгуэр щаукIынкIэ е щыхэкIуэдэнкIэ хъунут. Аттикэм и пащтыхь Тесей лIыхъужьыгъэшхуэ зыхэлъ зауэлI цIэрыIуэт. Хэт ищIэрэ, абы IэщIэкIуэдэнкIи хъунщ Дахэзилэрэ Хурсанэрэ. Ауэ а алыдж лIыхъужьыр япэлъэщыну амазонкэ къимыкIуэтыжхэм?!
Языныкъуэ амазонкэ ныбжьыщIэхэр куэдкIэ щыгугъырт а зекIуэм. Хэти гугъэрт, Антеипхъу хуэдэу, зауэлI лъэрызехьэ гуэрым «гъэр» хуэхъункIэ, хэти и мурадт, зауэ зэрыхьзэрийр къигъэсэбэпу, зигъэбзэхыну, иджыри къэс къигъэщIа гъащIэр зыщигъэгъупщэжу, цIыху къызэрыгуэкIхэм я псэукIэу мамыру псэуну, псэгъу къигъуэту, лъхуэ-пIэуэ цIыхухэм яхэтIысхьэжыну. Апхуэди къызэрыхъу хабзэр амазонкэхэм ящIэрт. Мызэ-мытIэу я нэгу щIэкIат, къуажэ гуэрхэм щатеуэкIэ, амазонкэу щыта унэгуащэхэр къахэлъадэурэ Iисраф къызэрызэтращIэр.
Ауэ амазонкэхэм я нэхъыбапIэм ящIэртэкъым, ящIэнуи хуейтэкъым, быдапIэм удэсу, амазонкэ къэралыгъуэм и хабзэхэмкIэ упсэуным къищынэмыщIа нэгъуэщI зы псэукIэ гуэри дунейм тету. Сыт хуэдэ нэгъуэщI псэукIэри пхэнжу, мыхьэнэ лъэпкъ зимыIэу къалъытэрт апхуэдэ амазонкэхэм. Абыхэм апхуэдизу яфIэIэфI я гъащIэр нэхъри нэхъ хьэлэмэтыж, нэхъ тыншыж хъунут, зэфIэкIышхуэ яIэу зыкъагъэлъагъуэмэ. Ар къащехъулIэнур зауэрати, арат я гъащIэ псом емышу зызыхуагъэхьэзырыр. Зауэ гуащIэм лIыхъужьыгъэ къыщагъэлъагъуэрэ, ягу ирихьа бий зауэлIыр гъэр къащIыфмэ, ар щIасэу хуеиху къагъэсэбэп хъунут, хуэмеиж нэужьым, абыи гъунэжу Iэмал иIэт. Щхьэхуит пщIыжа гъэрыр, и хэку кIуэжын имыдэу, гухэлъ къыпхуищIауэ къыпкIэрыпщIапэми, щхьэцыр зэрызэрагъэубыд къупщхьэ Iунэ къудейкIи пхуэукIынут, нэхъ IэфIыгъуэшхуэу щыIэм зэщIищтауэ, щыбэлэрыгъа дыдэм деж.
Щхьэр зыгъэуназэ лъагъуныгъэ гуащIэрэ хэкIыпIэ зимыIэ насыпыншагъэрэ зэгъусэу зыхозыгъэщIэф амазонкэхэм къищынэмыщIа, быдапIэм щыпсэурт зи гур иуда, унагъуэ псэукIэр зымыдэ нэгъуэщI цIыхубз къызэрамылъхуам къыхэкIыу, апхуэдэхэм «хамэ щIыпIэ къикIа» цIыхукIэт зэреджэр. Хуитыныгъэр зыфIэфI амазонкэхэр гуапэу хущытт НысащIэкIэ зэджэ цIыхубзым. Абы и цIэ дыдэр зэры-Тинэр зыми ищIэртэкъым. Зи IэлъэщIыр зытезыхыу таж къекIу цIыкIур зыщхьэрызытIэгъа насыпыншэхэри. Амазонкэхэм 105 106
Прозэ
НысащIэ зыкIи къытехьэлъэртэкъым амазонкэхэм я гъащIэр, езыр зыхэса унагъуэм апхуэдикIэ гъащIэ хьэлъэ щиIати. Ар хъыджэбз щIалэ дыдэу къызэрыгуэкI нарт унагъуэ ихуат, ауэ, куэд дэмыкIыу, и щхьэгъусэр дунейм ехыжащ, яхуэмыгъэхъуж узыфэ къеуалIэри. ЕтIуанэу Тинэ зыдагъэкIуэжар мыхьэнэншэ гуэру къыщIэкIащ: щхьэхынэу, зэхэщIыкI имыIэу, акъылыншэу. И лIым и унагъуэм исхэри зэрыщыту апхуэдэт. Махуэ псом ахэр Iэнэм пэрысыфынут, жьэгъуашхэу. Зэзэмызэ ягу къэкIыжырти, нысащIэм щытхъухэрт, «фIыуэ мэпщафIэ, мэжьыщIэ, унэр зэлъыIуех, ешрэ увыIэрэ имыIэу Iуэху ещIэ, жэщи махуи унагъуэр зэрехьэ, ищIэр куэдщ, ишхыр мащIэщ, езыри дахэщ, гуапэщ», жаIэурэ. Я гъунэгъу нысащIэхэр щхьэхынэхэу, IэфIейлъэфIейхэу, ныбаблэхэу зэрыщытри дыщIагъужырт. Ауэ зы цIыхуми игу къэкIыртэкъым нысащIэм зымащIэкIи дэIэпыкъун хуейуэ, зыми къыфIэIуэхутэкъым абы и гугъуехьыр, лей къытехьэр. Нэхумыщым щыщIэдзауэ жэщыбг фIэкIыху ар кIэлъыплъырт Iэщми, хадэми, пщIантIэми, унэми, псыр къихьырт, жьыщIэрт, пщафIэрт. А тхьэмыщкIэр шхэнуи хущIыхьэртэкъым. И Iуэху псори зэфIигъэкIауэ, «иджы тIэкIу зызгъэпсэхунщ» щыжиIэ дыдэм, унагъуэм я Iыхьлы куэдым ящыщ гуп къатеуэрти, ахэр игъэхьэщIэн хуей хъурт. ХьэщIэхэри ефэ-ешхэу, нысащIэм къыщытхъуу нэху щыху щысыфынут.
Тинэ, хуэмыхьыжыххэ щыхъум, и щхьэгъусэм епсэлъылIащ, ауэ абы зыри къыгурыIуакъым. ИужькIэ мурад ищIащ иджыри жьы дыдэ мыхъуа и гуащэм елъэIуну. ЯпэщIыкIэ къыщыхъуащ абы къыгурыIуэ, гущIэгъу къыхуищI хуэдэу, ауэ къыдэIэпыкъуну зэрелъэIур зэхимых хуэдэт. Тинэ къытригъэзэжу и гуащэм щелъэIум, абы къыжреIэ апхуэдизу нысэфIу и гугъар, апхуэдизу иIэту зыщытхъуар нэгъуэщI зыгуэру къыщIэкIыжмэ, икъукIэ и жагъуэ зэрыхъунур.
Апхуэдэу щыхъум, нэгъуэщI Iэмал зимыIыж Тинэ лъэпкъ къызыхэкIам елъэIуащ, тIэкIу къыщхьэщыжынхэу. Ауэ абыхэми къазэрыфIэIуэхуа щыIэкъым абы и тхьэусыхафэр. И адэмрэ и адэ къуэшхэмрэ зэчэнджэщыжри къыжраIащ:
– Мыр уи япэ лIы дэкIуэгъуэкъым. УкъикIыжмэ, дэнэ уздэкIуэнур? Хэт узыгъэшхэнур? Зыхуэгъэшэч, уесэжынщ.
Тинэ зэрыхъур илъэс пщыкIуий къудейт! Дауэт ар зэресэжынур сыхьэтитI фIэкIа мыжейуэ, адрей къэна сыхьэт тIощIрэ тIум и Iэр имыгъэувыIэу зэрылажьэм?! Ауэ щыхъукIи, къызыгурыIуэни къыдэIэпыкъуни щымыIэу. Апхуэдэурэ зы махуэм адрей махуэр кIэлъыкIуэу.
Зы пщэдджыжьыпэ гуэрым Тинэ, зэрихабзэу, псынэм псыхьэ кIуащ. Гуэгуэным псы из ищIри, къиIэтыну щыхуежьэм, къыхуэIэтакъым, апхуэдизкIэ къарууншэ хъуати. И нэпс къекIуахэр ирикъухри, етIысэхащ, гупсысэу. Иджыпсту апхуэдэу къарууншэмэ, дяпэкIэ дауэ ар зэрыхъунур? Тинэ ищIэнур ищIэртэкъым, ауэ хьэкъыу пхыкIат афIэкIа и фэм зыри зэрыдэмыхуэжынур, къаруипсэруи къызэрыхуэмынэжар. Лъагъумыхъуныгъэу унагъуэм
яхуиIэр апхуэдизкIэ инти, и щхьэм гупсысэ делагъэ къихьэрт: амазонкэхэм я быдапIэм кIуэну. Губжьым и нэр къыщхьэрипхъуати, ар хьэзырт, игъэзэжу, унэм щIэсхэм я щхьэр джыдэкIэ пиупщIу, иужькIэ ахэр амазонкэхэм яхуихьыну. Нэхъ псынщIэу зыхашэну Прозэ
пIэрэт итIанэ? Апхуэдэ гупсысэ хьэлъэхэр и щхьэм щыкIэрахъуэурэ, Тинэ псыр ирикIутри, гуэгуэн нэщIыр иIыгъыу, амазонкэхэм я быдапIэм хуэзанщIэу мэзым пхыкIыу ежьащ.
ХьэкIэкхъуэкIэхэм ящышынэу щытами, нобэ ари къыфIэIуэхужтэкъым, и Iуэхур иджыпсту зэрыщытым нэхърэ нэхъ Iей зыщIыфын мы дунейм темыту къыщыхъурти. Хуэму, лъэмакъыншэу здэкIуэм, Тинэ къелъагъу мэз бжэн гуп, бажэ, дакъэжь лъабжьэм зиудыгъуауэ кIэщIэс тхьэкIумэкIыхьыр, пIейтейуэ кIэбгъу зызыщIыжа щомыщ анэу шыриплI зи ужьым итыр. И гуэгуэныр и бгъэм кIэрикъузауэ, ар щэху цIыкIуу яблэкIырт абыхэм.
ПщыхьэщхьэхуэкIуэ хъуауэ, къару лъэпкъ имыIэжу, ар къыщыувыIащ Iуащхьэ щыгум тет жыг закъуэм деж, абы и лъабжьэм нэху къыщекIын мурад иIэу. И щIыбыр жыг лъэдийм егъэщIауэ етIысэхри, апхуэдизкIэ ешати, занщIэу Iурихащ, къэмыушыжми, и хьэдэр куэдрэ зэрамыгъуэтынум, уеблэмэ и хьэдэ лъыхъуэ зыри къызэремыжьэнум егупсысурэ.
Е зэрыщIыIэтыIэрат, е зэрешыIуарат, сытми Тинэ и жейр тыншакъым, къызэщыу-хилъэфэжурэ нэху игъэщащ. ЯпэщIыкIэ зыхищIащ зыгуэр къеIусэ хуэдэу, жейбащхъуэти, и лIыр ара и гугъэри, зигъэзащ абы и дежкIэ. ИужькIэ, къызыхэкIар имыщIэу къыщызэщIэплъэм, и бгъэгум телъ щIакIуэр тридзри зэгъэжащ. Пщэдджыжьым Тинэ къэушащ, жейкIэ ирикъуауэ, уеблэмэ куэдыIуэрэ жеяуэ къыщыхъуу. И нэхэм фIыуэ щIэIуэтыхьа нэужь къелъагъу, щIакIуэм хуабэу кIуэцIышыхьауэ, тхьэмпэ гъуахэм щабэу зэрыхэлъыр, дыгъуэпшыхь щыукIурия жыг щIагъми пэIэщIэу, щIы нэхъ захуэм тыншу зэрытелъыр. И Iэпкълъэпкъым ешыр хэмыкIыпами, зигъэпсэхуат. Ауэ и щхьэр мащIэу уназэрти, ар куэдрэ зэрымэжэлIам хуихьащ. Тинэ егупсысыххакъым: «Мы щIакIуэри дэнэ къикIа? Хэти хъуну мыпхуэдизу къызэлIэлIар?» жиIэу.
Хэтми, зы псэ хьэлэл гуэр къыхуэзэри, мэхауэ жей тхьэмыщкIэм гущIэгъу къыхуищIри, къегуэпэкIат. КъызэрыщIэкIымкIэ, апхуэдэ цIыху гущIэгъулыи дунейм тетт. А гупсысэхэр щызэрызехьэ и щхьэр нэхъри къэунэзащ, цIыхубз мэжэлIам лы жьэрымэ къыщыщIихьэм. Iугъуэр къыздикI лъэныкъуэмкIэ зыщигъазэм къилъэгъуащ мафIэм пэрыс цIыхумрэ хьэ зыбжанэрэ. Еплъыпэмэ, Iугъуэ мащIэм къыхелъагъукI амазонкэ гуэр. Абы игъэжьат губгъуэ джэд цIыкIу, губгъуэрыс пщэфIэкIэ хабзэкIэ: имыфыщIу и кIуэцIыр кърихщ, ишыущ, бжьын, шыбжийхэмкIэ икудэщ, кIэтIийкIэ зэгуидэжщ, ятIагъуэкIэ зэщIиежри, дэпкIэ щIиуфэжат. Иджы ар дэпым къыщIихыжауэ, и Iэпэхэм епщэурэ, джэдым тежьыхьа ятIагъуэр къытречыж. ЯтIагъуэм хэжьыхьа къауцхэр «ятIэ джанэм» и гъусэу къытокIри, уи гурыIупсыр къэзыгъажэ мэ IэфIым узэщIещтэ.
– Зэгуэр мыпхуэдэу япщэфIа пшха уэ? – зыкъызэкъуехри къопсалъэ амазонкэр.
мыпхуэдэу гъэжьауэ.
– Сыщысабийм си адэщхуэм сигъэшхауэ щытащ мэз адакъэ, – Ар мэз адакъэщ, мыр губгъуэ джэд цIыкIущ, мыбы и лыр нэхъ IэфIщ адрей бзухэм я лым нэхърэ. 107 Прозэ
Амазонкэм Тинэ и гуэгуэныр иIубщ, абы тхьэрыкъуэф тхьэмпэ триубгъуэри къытрилъхьащ егъэлеяуэ мэ IэфI къызыхих джэдылыр.
– Едзакъэт, НысащIэ! – жеIэри, езым куэ цIыкIур къыпеч, бгъэлыгубэ лыфIэр Тинэ къыхуеший. Тинэ шхэн щIедзэ, зэрымыпIэщIэным хущIэкъуу.
– Мэ, къащтэ мы ху щIакхъуэ цIыкIури, егъэлеяуэ IэфIщ, – жеIэ амазонкэм. – Мо яжьэ щIагъым иджыри зы тхьэрыкъуэ мажьэри щIэлъщ. Шхэ умыпIащIэу, сэ нэхущым деж зэ зыкъэсплъыхьынщи сыкъэкIуэжынщ. Сэ сыплъырщ, къалэн си пщэ дэлъщ.
Мэз Iувым и тхьэмпэхэм, къамэ папцIэм хуэдэу, адэкIэ-мыдэкIэ къахэпыджыкI пщэдджыжь дыгъэ бзийхэм хэбзэхащ амазонкэр.
Тинэ зигъэнщIа и ужькIэ, джэд къупщхьэхэр хуидзащ амазонкэм мыбдеж къыщигъэна и хъумакIуэхьэхэм ящыщ зым. Хьэр занщIэу шхыным епхъуакъым, япэщIыкIэ къупщхьэхэр зэпиплъыхьащ, иужькIэ ар къезытам къеплъащ. Ар гъэщIэгъуэн щыхъури, Тинэ къыпыгуфIыкIащ. Адрейми, мыпIащIэурэ, къупщхьэ IэфIхэр и дзэ жанхэмкIэ зэхикъутэу щIидзащ. Тинэ яжьэм хэжьыхьа губгъуэ тхьэрыкъуэр къыхихыжщ, тIэкIу игъэупщIыIури, баш къабзэ цIыкIуитIкIэ къауцымрэ ятIагъуэ кIэрыжьыхьамрэ кIэригъэкIащ. ИужькIэ, тхьэрыкъуэф тхьэмпэ къабзэм кIуэцIишыхьри, гуэгуэн Iубам и лъабжьэм щIилъхьащ. Зи ныбэ изу шха Тинэ къещхьэукъуэхыу щыщIидзэм, щIакIуэм тегъуалъхьэри Iурихащ. КъэрэгъулыпIэм къикIыжа амазонкэм и макъым къызэщигъэужащ Тинэ. Ар къыщылъэтщ, гуэгуэн щIагъым щIэлъ тхьэрыкъуэл упщIыIужар къыщIихри, тхьэрыкъуэф Iэнэ къиузэдащ. Шхэуэ здэщысхэм, Тинэ егъэщIагъуэ, е «уздэкIуэр дэнэ?», е «уи Iуэхур зыIутыр сыт?», е «узыщыщыр дэнэ?» жиIэу амазонкэр къызэремыупщIыр. И Iуэхур зыIутри къехъулIа псори ищIэ хуэдэт и цIыхугъэщIэм. Амазонкэр щыму еплъырт Тинэ и Iэ пхъашэхэм, и нагъуитIым, жей хуэныкъуэным щIигъэуа и нэщIащэхэм. Тинэ тхьэмыщкIэ къыщыхъурт уеблэмэ хьэ дыдэри зэхъуэпсэн езым и гъащIэм хэмылъу.
– СызэреплъымкIэ, уэ ди деж унэкIуэн мурадкIэ укъежьащ, – къопсалъэ амазонкэр, Тинэ зэгупсысыр къищIа хуэдэ. – Ярэби, апхуэдизу хьэлъэ цIыху къызэрыгуэкIхэм я гъащIэр?
– Хьэуэ, псоми я гъащIэр гугъукъым. Нэхъыбэр тэмэму мэпсэу, цIыху гъащIэм и хабзэхэм тету. Сэ сызрихьэлIахэр псэущхьэ гуэрхэщ, я теплъэ къудейкIэ фIэкIа цIыхухэм емыщхьу. – жеIэ НысащIэм, нэщхъей дыдэу.
– Псынэм укъызэрыдыхьэрэ сыпкIэлъоплъ, – къыпещэ амазонкэм. – Мыбы укъэсыфын си гугъакъым, укъарууншэ дыдэти. Абы къищынэмыщIа, уэ, насып уиIэти, а мэзым узыщрихьэлIа щомыщ анэм уи гугъу къищIакъым.
– Сыт абы къикIыр?
– Ар уэсылъэ къырхэм къехри, къурш лъапэ мэз хуабэм щылъхуащ, шыриплIи щIэсщ, быртIымыфI хъуахэу. И шырхэм апхуэдэу гъунэгъуу ябгъэдыхьар абы псэууэ къелынутэкъым, а пщыхьэщхьэм зэрыса гъуэр ябгынауэ къуршым Iэпхъуэжу щымытамэ. 108 Прозэ
– Уоу, тхьэхэ! Сыту куэд пщIэн хуей, мэзым ущыпсэун папщIэ! Сыт уэ «а пщыхьэщхьэм» щIыжыпIэр? Дыгъуасэтэкъэ ар къыщыхъуар? – Хьэуэ. Уэ жэщитIрэ зы махуэкIэ ужеящ. Дыгъуасэ уи Iыхьлыхэр къыплъыхъуащ. Ауэ нышэдибэ зыри уи лъыхъуакIуэ мэзым къэкIуакъым. А къэкIуахэми къабжыр нэхъыбэт, къызэрыплъыхъуэм нэхърэ. Мэзым дыгъужь щIэсу жаIэри, къыхыхьэну ирамыкуу, жылэм ягъэзэжащ. Пэж дыдэу, мыбы зы дыгъужь анэ щIэсщ, и шырхэр щIыгъуу, ауэ ар щыщакIуэр мэзым куууэ хыхьа нэужьщ. Ар цIыхухэм еIусэнукъым, зэрымыщIэкIэ уIууами, кIэбгъу зищIынущ, и гъуэм уимыхьэ закъуэмэ. Уихьэпэми, япэщIыкIэ къыбжьэхэлъэу уIуигъэщтыну хэтынущ. Къозэуэнукъым, езым зыгуэр къыщыщIмэ, и шырхэр зэрызэтелIэнур ещIэри. Ауэ и шырхэр къэжэпхъыу, абыхэм дзыгъуэ, тхьэкIумэкIыхь къаубыдыф хъуа нэужь, зыпэщIумыгъахуэ, гущIэгъунши мышынэжи мэхъури.
– Сыту гъэщIэгъуэн куэд пщIэрэ уэ! Зэпымычу сынодэIуэнт!
– Хъунщ иджы, куэди сызэрыIурвэрар! Ди деж унэкIуэну зэрыжыпIам ухущIегъуэжамэ, псынэм нэс усшэжынщ, «хьэуэ» жыпIэрэ, накIуэ быдапIэм, сэри щхьэхуит сыхъужащ, си плъырыгъуэр сухри. БыдапIэм дынэсмэ, си ныбжьэгъум селъэIунщ дэрбзэрхэм уахигъэхьэну. Уэ уодэф, пэжкъэ? А пщыгъ псори IэкIуэлъакIуэу зэрыдам сэ гу лъыстащ.
Тинэ епIэщIэкIыу и гуэгуэныр къищтэжри, амазонкэм и ужь иуващ, къыкIэрыхункIэ гузавэу.
Апхуэдэ щIыкIэкIэ дэрбзэр Тинэ-НысащIэ къыдэхутащ амазонкэ быдапIэм. Иджы, адрейхэми хуэдэу, ари лъаIуэрт зекIуэ ежьэхэм хагъэхьэну. IэщакIуагъэкIэ хузэфIэкI щымыIэми, амазонкэхэм къатхьэкъу къуентхъхэр зэгъэзэхуэн, хэщIыныгъэ ямыIэу ахэр быдапIэхэм къэгъэсын хуей щыхъум деж, НысащIэм хуэдэхэри зэрысэбэпышхуэр псоми ящIэрт.
Амазонкэхэм яхэтт IэщакIуэ хъыжьэ куэд, шыни къикIуэти ямыщIэу, зауэм и гуащIапIэ дыдэм хуеIэу. Псом хуэмыдэу джатэпэрыжэхэрат зекIуэ щежьэну зэманыр къызыхуэмыгъэсу пэплъэр. Гъуэгуанэ жыжьэхэм я сабаер, зэхэуэм и лъымэ бахъэр, щхьэмыгъазэу бийм ебгъэрыкIуэным и Iэуэлъауэр, зекIуэ мафIэм и Iугъуэмэр – ахэр псори, зыпащI щымыIэу, абыхэм я хъуэпсапIэт. Ягури я псэри апхуэдэхэм къызэщIаIэтэрт, гухэхъуэ ин кърату. ЗекIуэ хъыбар гуэр я тхьэкIумэ къызэрицырхъэу, занщIэу щIадзэрт я Iэщэфащэхэр ягъэцIууэ, зэуэным хуэщIа бгъэхэмрэ хьэхэмрэ ягъэхьэзыру. Абыхэм я жыджэрагъым адрейхэри къызэщIигъэстырти, Щхьэгуащи хасэшхуэми я унафэ пэмыплъэу, зыр адрейм игъэпIэщIэжу зэрызехьэу щIадзэрт. Уеблэмэ хьэхэми, зэпымыууэ банэу, тепыIэншэу быдапIэ кIуэцIыр къызэхажыхьырт, апхуэдэ щIыкIэкIэ амазонкэхэр шыхэм шэсын зэрыхуейр кърагъащIэу.
Утепсэлъыхьын къудейри гущыкIыгъуэу, хьэл Iей зиIэ нэгъуэщI амазонкэхэри дэст быдапIэм. ЦIыхухъуми, сабийми, къызэрыгуэкI гурыфIыгъуэу цIыху гъащIэм хэлъын хуейхэми зэрапэIэщIэм ахэр ищIат гущIэгъуи гууз-лыузи зимыIэ, лъы гъэжэнрэ псэ хэхынкIэ иримыкъуж псэущхьэ шынагъуэ. И гъащIэр ихъумэжыну Iэмал лъэпкъ зимыIэж цIыху гужьеяр и псэм еджэу щалъагъукIэ, абы 109 110
Прозэ
иригуфIэу, абджым хуэдэу зыхэщIэншэ хъуа я нэхэр тедияуэ, ахэр еплъырт зэщIэкIэзызэу щыт а тхьэмыщкIэм. ИужькIэ гущIэгъуншэу яукIырт, гъащIэм и лъэужь лъэпкъ къыхэмынэжыху теджэгухьхэурэ. Ар бийм и гур зэрырауд зы Iэмалти, нэхъыжьхэри апхуэдэ амазонкэхэм ящытхъу фIэкIа, хабзэншагъи хьэкIэкхъуэкIагъи халъагъуэртэкъым а я щытыкIэм. Амазонкэ ныбжьыщIэхэм мащIэмащIэурэ хьэкъ щащIырт ахэр къызэрыгуэкI цIыху псэ щабэхэм нэхърэ нэхъ лъагэу, тхьэхэм нэхъ япэгъунэгъуу, уеблэмэ тхьэпэлъытэу. А амазонкэхэр апхуэдэу ягъэсэн папщIэ, нэхъыжьхэм Iэмал куэд къагъэсэбэпырт, бийм и лъым щыщ ирафынри е и гур кърахыу яшхынри хэту. Бзылъхугъэм и гур еми фIыми нэхъ хузэIухащи, нэхъ тыншу къещтэ сыт хуэдэ гъэсэныгъэри. И акъылри нэхъ гурыщхъуэншэщ, и гупсысэри нэхъ къабзэщи, тыншу и пIэ къипшыфынущ, узыхуей дыдэри къыхэпщIыкIыфынущ. Апхуэдэ IэщакIуэхэу зэхэт дзэр IэубыдыпIэншэт. Аращ иджыри къэскIэ, «нэжьгъущIыдзэр (амазонкэхэр) къыттеуащ» жыхуаIэ псэлъафэр, «лъапсэрыхыр къытхуокIуэ» мыхьэнэр къикIыу, къыщIагъэсэбэпыр. Мис апхуэдэдзэр, къэпщIын хьэзыру, къызэщIэвауэ быдапIэхэм дэмыхуэжу къеIэрт, псыдзэ толъкъуным хуэдэу къыдэууэ, къыпэщIэхуэр ирихрэ и лъапсэм псы иригъэжыхьыжу, дунейм щIэуэну.
Амазонкэхэм къагурыIуэрт Чынтым е Индием утеуэныр узыщымыгугъа гугъуехь куэд зыпыщIа зекIуэ хьэлъэу къызэрыщIэкIынкIэ хъунур. Аттикэр абыхэм хуэдэтэкъым: и цIыхури нэхъ мащIэт, и къулеигъэри утемыукIытыхьыну зэпэщт. Абы къищынэмыщIауэ, Антеипхъуи, амазонкэхэм я хабзэм епцIыжри, унагъуэ ихьауэ Афинэ къалэм дэсти, абы и пэри, Iэмал имыIэу, щIым хущыхуэн хуейт. Аттикэм кIуэ гъуэгур, ар хы гъуэгу е щIы гъуэгу ирехъу, амазонкэхэм я нэIуасэт, а къуэкIыпIэ благъэм щымащIэтэкъым адыгэбзэкIэ узэпсэлъэни, зекIуэм здепшэжьэни, дарэгъу къэпщIыни.

БыдапIэм зы уди дэсыжтэкъым, Алдыщ уд и ныбжьыр здынэсар ищIэжу. Дыщэнэ езыр илъэс щэ ныкъуэм щIигъуами, абы зэрыжиIэмкIэ, Алдыщ уд игъащIэ лъандэрэ а иджыпсту зэрыщытым хуэдэт, и теплъэм зимыхъуэжауэ: гъур кIыхьрэ и тхыр къыдэшауэ, и нэгум сыт щыгъуи губжь иту, и нэхэр утхъуарэ плъыфэншэу, ауэ къаруушхуи бгъэдэлърэ и акъылри бзыгъэу.
Амазонкэхэм хъыбар куэд яIуэтэжырт, Алдыщ уд игъэхъа IэщакIуагъэм, хузэфIэкIыу щытахэм теухуауэ. ЖаIэрт ар зауэшхуэ куэдым хэтауэ, бийуэ хигъэщIари щэ бжыгъэкIэрэ къыубжыфыну, абы щыгъуэми, зыхищIэн хуэдэу, езыр зэи уIэгъэ мыхъуауэ. Зауэм, IэщакIуэным теухуауэ амазонкэ къэралыгъуэм илъэс мин бжыгъэкIэ зэхуихьэса икIи сакъыу ихъумэ и щэхухэм яхэттэкъым Алдыщ уд зыщымыгъуазэрэ, хуей хъумэ, къимыгъэсэбэпыфрэ. Ауэ ар куэд щIауэ зыми епсалъэртэкъым, амазонкэ ныбжьыщIэ гъэсэни иIэтэкъым, и Iэзагъэмрэ бгъэдэлъ щIэныгъэмрэ щIипIыкIын хуэдэу.
Илъэс зыкъом и пэкIэ, амазонкэ къэралыгъуэм и хабзэм тету, Алдыщ уд и унэ бжэIупэм къыщыувыIат жьы хъуа амазонкэхэр Щэунащхьэ зыгъэIэпхъуэж выгужьыр. Гум щIыгъуу къыIухьа гу- Прозэ
пым я нэхъыжьым фызыжьым унафэ къыхуещI, и Iэщэ-фащэхэри и Iэпслъэпсхэри итыжу, выгум итIысхьэу, жьыкIэфэкIэхэм я хэщIапIэм Iэпхъуэну. АдэкIи къыпещэ, уасэ зиIэу зы хьэпшыпи къэмынэу, къэрал хъумапIэм етыжын зэрыхуейр. Ауэ амазонкэр хунэсакъым кIыхьу иришэжьа и псалъэр и кIэм нигъэсыну. Алдыщ уд уафэхъуэпскIым хуэдэу лъэщ, амазонкэр шым къриудыхщ, и фызыжь баш папцIэр абы и къурмакъейм трикъузэри, губжь къызыщIих и нитIымкIэ пыджэурэ жиIащ:
– НыкъуэлIэхэм я жылэм сыIэпхъуэн зэрыхуейр си фIэщ зыщIыфын къэфлъхурэ вгъасэмэ, къысхуэвгъакIуэ. Алдыщ уд зыщыхуигъазэкIэ, и шым къепсыхын зэрыхуейри жефIэ, къысхуеплъыхыу къызэмыпсэлъэн хуэдэу! Зигухэр иуда амазонкэхэм, зи псэм щымыгугъыжа я ныбжьэгъур къаIэтыжри, уд фызыжьым и бжэIупэр епIэщIэкIыу къабгынэ. А махуэм и ужькIэ зыми ирикужакъым Алдыщ уд Щэунащхьэ игъэIэпхъуэну. Езы удхэри къыщышынэрт а фызыжьым, «псэхэх дыдэри бгъэдыхьэфыркъым Алдыщ уд, щошынэри, аращ апхуэдизрэ щIэпсэури» жаIэрти. ШхыIэн гуэр къешэкIарэ фэкъуу икIа и щхьэ гъурыр цIуужу, удыжьыр щIэст игу ирихьа жыг жьауэм, и бгъэ закъуэр, зэран къыхуэмыхъун папщIэ, и щIыбымкIэ щхьэпрыдзауэ. Ар щыст, и гупсысэхэм зэщIаубыдарэ и нэ утхъуахэр плъызу.
Абы и мащIэтэкъым игу къигъэкIыжын! Зи псэ игъэна цIыхухэм я иужьрей плъэкIэр, къанжэ унэм зыщыхуэза лэгъунакIуэ щауэхэр, абыхэм кърагъэлъхуа сабий плIыщIым нэблагъэр. Ауэ, пэжт, ар и зы сабии Iуплъатэкъым, ищIэртэкъым амазонкэ къэралыгъуэм
хъыджэбз цIыкIу дапщэ иритами. Лъхуэрт, ауэ, амазонкэхэм я хабзэм тету, лейуэ зыми щIэупщIэртэкъым икIи тепсэлъыхьыртэкъым. Амазонкэ гъащIэр апхуэдэут зэрыщытыр: чэзууэ абы щызэкIэлъыкIуэрт зауэр, къанжэ унэр, IэщакIуагъэм хэгъэхъуэныр, лъхуэныр. А Iуэхугъуэхэм ящыщ гуэри Iэпэдэгъэлэл пщIы хъунутэкъыми, Iэзагъэшхуэ хэлъу, а псори абы игъэзащIэрт. Алдыщ уд фIы дыдэу къыгурыIуэрт я жылэм езым нэхърэ нэхъыжь зэрыдэмысыжыр, ауэ ибгынэну хуейтэкъым и чы-бжэгъу унэри, апхуэдиз илъэс бжыгъэкIэ тыншыпIэрэ зыплъыхьыпIэрэ хуэхъуа жыг щIагъри, абы и лъабжьэм щIэлъ мывэшхуэри. Дунеишхуэр зыхуримыкъуу къэгъуэгурыкIуам иджы мырат къыхуэнэжар.
Амазонкэ къэралыгъуэм лIэщIыгъуэ псокIэ хьэлэлу хуэлэжьа фызыжьым хуэфэщэн пщIэи къыхуащIырт. IэщакIуэным хэмызэгъахэм ящыщ амазонкэ ныбжьыщIэ къыкIэлъыплъырт, и унэ лэжьыгъэхэр дихыу, хуэпщафIэу е шхын хьэзыр къыхуихьу. Алдыщ уд абыи зыхуигъазэу зэи епсалъэртэкъым, хъыджэбзыр и чэзум хуэзэу къакIуэрт, къыхуащIа унафэр игъэзащIэрти, щIэкIыжырт. Къалэ унафэр зыIэщIэлъ хасащхьэм хэтт Алдыщ уд. Языныкъуэхэм деж зэхуэсым кIуэрти, псалъэр зауэ Iуэхум темыухуамэ, зыри жимыIэу зыкъомрэ щысырти, къэкIуэжырт. Ауэ зауэ Iуэху гуэр щытепсэлъыхьхэм деж, абы и псалъэм пщIэшхуэ иIэт, и жыIэми псори къедаIуэрт.
Пщэдджыжь дыгъэр къызэрыдэкIуэтейуэ, и мывэм къытетIысхьэрт фызыжьри, жэщ хъуху тест, зымащIэкIи зигъэхъейуэ къыпхуэмыщIэу, и нэхэр плъызу. Бадзэуэгъуэ дыдэм деж джанэ быхъу щыгът, адрей гъэ псом шхыIэн къешэкIат. БыдапIэм 111 Прозэ
дэсхэр абы и щысыкIэм есэжауэ, еплъурэ гушыIэхэрт: «Алдыщ уд япэщIыкIэ хьэмбыIуу тIысри, иужькIэ кхъужьей жыгышхуэри мывэ джафэшхуэри къыкIэщIэкIэжащ, и фызыжь Iэпкълъэпкъ гъурым и IушэкIэм зыдащIу, тыншу къыкIэщIэувэу», – жаIэурэ.
Алдыщ уд зыкъыщигъэхъейр быдапIэм бий гуэр къыщекIуалIэм дежт. Абдежым, и афэр къыщитIагъэрти, чий дэкIуеипIэ кIыргъымкIэ блыным дэпщейрт, къызэрытехьэлъэр нэрылъагъуу, и лъэхэр ерагъкIэ зэщIихыф къудейуэ. Ауэ, блыныщхьэм нэсу, бийм зэрахэплъэу, къыздикIар къыпхуэмыщIэу, и Iэпкълъэпкъ зэфIэскъыскъэм къару къыхыхьэжырти, и нэхэр къэлыдыжырт. И Iэпкълъэпкъым, гъэтIылъыгъэжьхэр къигъуэтыжа нэхъей, зыкъызэщIищтэжырти, и шэ мыуэщхъухэр зэкIэлъхьэужьу бийм иридзын щIидзэрт, зылъагъухэм яфIэтелъыджэу. Езы фызыжьми дуней гуфIэгъуэр зэрихьэрт. И зэфIэкIыр игъэщIэгъуэжу, иджыри и зэманыгъуэр зэримыухыпам ирипагэу, и шэ псэрыхьхэр Iэрыхуэу иутIыпщырт. КъызэрыщIэкIымкIэ, япэхэми хуэдэу, абы иджыри сэбэпынагъ къыхуехьыф и гъащIэ псор щхьэузыхь зыхуищIа къэралыгъуэм.
Хьэлэбэлыкъыр зэрызэфIэкIыу, зэрихабзэу, ар и жыг жьауэм щIэтIысхьэжырти щIэст, и нэхэр дияуэ жыжьэ плъэуэ, махуэм мазэр кIэлъыкIуэу, абы илъэсхэр дэкIуэжу, цIыхуи, зэмани, ажали зэрыщыIэр имыщIэжу, мыдрейхэми ар иджыри зэрыпсэур ящыгъупщэжауэ.
Зы махуэ гуэрым Алдыщ уд и гупсысэхэр зэпиудащ къыздикIари къыздихуари имыщIэу и пащхьэм къиува хъыджэбз щхьэ баринэ цIыкIум. Сабийм илъэситхум иту фэ тетт. Зы псалъи жимыIэу, ар фызыжьым къыбгъэдыхьэри и пащхьэм хуэму щетIысэхащ. Зы махуэ плIанэ нэскIэ щысащ, зимыгъэхъейуэ. Апхуэдиз шыIэныгъэ сабийм зэрыхэлъыр игъэщIагъуэу, Алдыщ уд зэпиплъыхьу щIидзащ хъыджэбз цIыкIур. Гу къызэрылъатам щыгуфIыкIыу, ар къэтэджщ, фызыжьым бгъэдэкIуатэщ, и Iэ цIыкIухэр удыжьым и лъэгуажьэ гъурхэм трилъхьэри, гуапэ дыдэу и нэхэм щIэплъащ.
– Уэ хэт ухъуну? – щIоупщIэ Алдыщ уд.
– СщIэркъым, – и дамэхэр дрешейри, и Iэгу цIыкIухэр дэгъэзеяуэ, и фIэщу жэуап къет хъыджэбз цIыкIум.
– ЦIэ къыпфIащакъэ иджыри къэс?
– Хьэуэ! Псори НэфIыцIэкIэ къызоджэ, ауэ ар цIэкъым, атIэ нэхэм я плъыфэщ. Мыбы щыIэ хъыджэбз цIыкIухэм я нэхъыбапIэм я нэхэр фIыцIэщ.
– Пэж дыдэщ, ар дауэ цIэ?! – мэхъущIэ фызыжьыр.
– Уэ уи цIэр кIыхь? – къоупщI сабийр.
– Хьым… Урикъунщ си цIэм и кIыхьагъми и инагъми.
– АтIэ, дызэгъэхъуажэ! Сэ уэ уэстынщ зы телъыджэлажьэ гуэр, уэ уи цIэм щыщ зы Iыхьэ цIыкIу къызэт! Хъункъэ?
– ХъуэжыкIэ щIагъуи мы зи гугъу пщIыр. Сыт уэ телъыджэлажьэу къызэптынур? – Абы псэ хэтщ. Ар сэ кхъуэщын цIыкIум ису зызохьэ, си уэншэку щIагъым щIэзгъэпщкIуауэ. Ар зыкIэ хьэлэмэтщи! ГъэщIэгъуэну кхъуэщын лъащIэр хъурейуэ къызэхежыхьри исщ, щIакхъуэ 112 Прозэ
щыкъуейкIэ согъашхэ, IэпхъуалъэкIэ псы изогъафэ, мис мыпхуэдэу!
Хъыджэбз цIыкIум, зегъэщхъри, къригъэлъагъуу щIедзэ кхъуэщыным къимыкIыфу ис псэущхьэм и щытыкIэр, и зыщIыкIэр.
Удыжьым гъэщIэгъуэн щыхъуащ сабийм и набдзэгубдзаплъагъэр, ещхьыркъабзэу дзыгъуэм зэрызыпищIыжыр. Фызыжьым къыгурыIуащ псэущхьэхэм я щытыкIэр къэзыгъэсэбэпыф зэуакIуэ Iэзэ мы хъыджэбз цIыкIум къызэрыхэпщIыкIыфынур.
– Уэ сыт хуэдэ зэуэкIэм ухуагъасэрэ? – щIоупщIэ Алдыщ уд.
Сабийм, зыри жимыIэу и кIэр дреIэтейри, кърегъэлъагъу и куэ зэхуакум щиIыгъ пхъэшыкур. Ар шууеигъэрт зыхуагъасэр.
– Уи цIэм щыщ зы Iыхьэ цIыкIу къызэпхъуэжыну ухьэзыр? – щIоупщIэ хъыджэбз цIыкIур, еIуящIэ плъэкIэу фызыжьым еплъурэ. – Сэ езыр иджыри сыцIыкIунитIэщ, ауэ сыхэхъуэхукIэ си цIэри нэхъ ин хъууэрэ кIуэнущ. Ин сыхъурэ, си цIэм уд псалъэр къыпыувэжмэ, цIэ тэмэм сиIэнущ. «Хьым, мыр зыщIэлъэIур фIыуэ къыгуроIуэ!» – йогупсыс фызыжьыр.
– Сэ си цIэм и зы Iыхьэ цIыкIум ухуэфащэу ущытыфыну уэ? – нэхъ ткIийуэ щIоупщIэ Алдыщ уд.
– Сэ зыми сыщышынэнукъым, уеблэмэ ажал дыдэми! – пIащIэу къыжьэдолъэт НэфIыцIэ, фызыжьыр щIегъуэжынкIэ къэшынауэ. – Сэ си къарум себлэжынкъым, абы сыхуэфащэу сыщытын папщIэ.
«Егъэлеяуэ сабий Iущщ мыр!» – игукIэ егъэщIагъуэ удыжьми, 113
хъыджэбз цIыкIум зыхуегъазэ:
– Ей, си сабий тхьэмыщкIэ цIыкIу, уэ пщIащэрэт си цIэм и зы дэтхэнэ Iыхьэ цIыкIуми лы узрэ гуIэгъуэу, гугъуехьрэ пщIэнтIэпсу пэувыр! ПщIамэ, укъызэхъуэжэнтэкъым.
– Хьэуэ! Сэ абыхэм щхьэкIэ сыкъикIуэткъым. Сэ зезгъэсащ си фэм куэд дэзгъэхуэфу. Ди гъэсакIуэхэр къыщызэуэкIэ, зыми гу къыслъамытэу, сэ хьэдэм хуэдэу зызощIри, схуэмыхьын хуэдэу сил узкъым. Псори зыхуэзгъэшэчыфынущ, ауэ сэ икъукIэ сыхуэныкъуэщ цIэ тэмэм! ЦIэ зимыIэм зыри къыщысхьыркъым, зыми гущIэгъуи пщIэи къыхуищIыркъым.
– Хъунщ, дызэгурыIуащ! Жэ, уи хьэлэмэтлажьэр къысхуэхь, сэри къыпхуэзгъэхьэзырынщ си цIэм щыщу Iыхьэ нэхъыфIыр. Уоу, ди тхьэхэ, сэ си цIэм и Iыхьэ къэс гъэнщIащ гуэныхькIэ! Уэ абы сыткIэ ухуей?
– Гуэныхьыр зыми илъагъукъым, цIэ дахэр псоми зэхах! – нэжэгужэу жэуап къетри, хъыджэбз цIыкIур дэлъей-дэпкIейуэ щIопхъуэж. Алдыщ уд и гуапэу кIэлъоплъ, зи пхъэшыкур зыкIи зэран къызыхуэмыхъуу, щыхь шырым хуэдэу жэ сабийм. ИмыщIэжуи къыпогуфIыкI.
НэфIыцIэ зэ зы жыг къуагъым, зэм къуацэ къуагъым, зэми къандзэгум закъуигъапщкIуэурэ, бгъэдыхьащ быдапIэм и ещанэ куэбжэм – амазонкэ ныбжьыщIэ псэлъэреитIым яхъумэм. Гу къылъамытэу, Альд (фызыжьым и цIэм и япэ Iыхьэр сабийм фIищакIэт) абы дыхьэн хуейт. И Iуащхьэ цIыкIум къыздеплъыхым, Алдыщ уд елъагъу: хъыджэбз цIыкIум, удзым хогъуалъхьэри, шындырхъуо «зещI», и 8 Заказ №377 Прозэ
лъакъуэ цIыкIухэр псынщIэ дыдэу зэблихыу, и щхьэ цIыкIур удзым къыхигъэпIиикIрэ напIэ IэтыгъуэкIэ зиплъыхьу, хъумакIуитIым я теплъэкъукIыгъуэ мащIэхэм деж зричрэ занщIэу зиудыгъужу. Куэбжэр сабийм къыщызэринэкIым, фызыжьым, и гур псэхужауэ, жиIащ: – Афэрым, Альд! Афэрым! Алдыщ уд щытт, куэбжэ Iухам и нэр тедияуэ. Абы и плъэкIэм, къыздикIар къыхуэмыщIэу, къыхыхьащ куэд щIауэ зыщыужа гуапагъэрэ хуабагъэрэ. Езым игъэщIэгъуэжу, гу лъетэ мывэм зэрытемысыжым, атIэ къикIукI-никIукIыу, и баш гъурымкIэ шыпсыранэхэр ириуду, удзыпцIэ кIырым зэрыхэтым. «Ярэби, куэбжэм адэкIэ къыщыт хъумакIуэхэм япэщIэхуауэ пIэрэ си хъыджэбзыр?» – щIыIэщIыIэу игу къокI Алдыщ уд. Ауэ «узэджэр къокIуэ» жыхуаIэр игу къэкIыжри, а гупсысэр и щхьэм иригъэхужащ. ПщIантIэшхуэмкIэ зы Iэуэлъауи къиIукIыртэкъым. Алдыщ уд ищIэжырт амазонкэхэм хьэргъэшыргъэ къамыIэту зы Iуэхуи зэрызэфIамыгъэкIыр. Псори щымт, абы къикIыр зыри къэмыхъуауэ арат.
«Хъыджэбз цIыкIур сабий унэм зэрынэсыжу яубыдыжыфынущ, ар куэдрэ къызэрытам гъэсакIуэхэр къигъэгубжьамэ. А сэ слъэгъуам игъэзэшу къыщIэкIынукъым и гъэсакIуэхэри, апхуэдизу Iэзэу дэтхэнэ зы хьэкIэкхъуэкIэми и фэ щызытригъэуэфкIэ. Хэт ищIэрэ, иджыпсту Альд, «хьэдэ цIыкIу» зищIауэ, удын ихьу щытынкIэ хъунущ. Хьэуэ! Ар сэ здэнкIэ Iэмал иIэкъым! Арат иджы къэнэжар, сэ си цIэм и зы Iыхьэ зезыхьэр къаубыдрэ яубэрэжьу! Догуэ, сыту пIэрэ нобэ мыпхуэдизу сыкъэзыгъэгумэщIар? Жьы сыхъуу арауэ пIэрэ?!.. Сыту фIыт мы си гупсысэхэр зыми зэрызэхимыхыр!
Пэжщ, укъэзыгъэгумэщIэнкIэ ирикъуу, сабий гъэщIэгъуэныщэщ а хъыджэбз цIыкIур. И ныбжьым емылъытауэ Iущщ, зэфIэкI иIэщ, и нэ фIыцIэ къабзэ цIыкIухэмкIэ зэ къыпIуплъамэ, куэд пщегъэгъупщэф. Ди тхьэшхуэхэ! Абы и плъэкIэр!.. Сэ фызыжь делэм, ар зэрыслъагъуу, занщIэу щхьэ къызгурымыIуарэ апхуэдизу сызыщIэзышэу а плъэкIэм хэлъыр? Дунейм нэхъ лъапIэ дыдэу щызиIа си ныбжьэгъу Гуащэзилэ мыгъуэм и нитIым къыпачауэ ещхьщ а сабийм и нэхэр! Нэхэм я мызакъуэу, и напIи, и набдзи ещхьщ. Гуащэзилэ тхьэIухудыр къэтэджыжа хуэдэщ. Догуэ, илъэс дапщэ дэкIа абы лъандэрэ? Гуащэзилэ зэрыщымыIэжрэ, сэ сесэжат си гур нэщIу, си псэр зэш зэпыту къызэрынам. Иджы, си дуней ехыжыгъуэм, тхьэхэм яухат а плъэкIэм срихьэлIэжыну…» Алдыщ уд и нэгу къыщIэувэжу щIидзащ Гуащэзилэ я дзэпщэу здэщыIа зекIуэм и теплъэ телъыджэхэр…
Ар къыщыхъуар Елэунэ пэгъунэгъуут. Алыджхэм я дзэм илъэс зыбжанэ хъуауэ къатIысыхьауэ яIыгът Троер. Къагъэгузэвапэ щыхъум, ахэр хьэтхэм елъэIуащ къахъумэну. Абыхэм я дэIэпыкъуэгъуу, хьэтхэм я тетым дзэшхуэ игъэкIуащ, езым и къуэ дахэкIейр дзэпщу я гъусэу. Гуащэзилэ а щIалэм гухэлъышхуэ зэрыхуиIэрэ куэд щIат, ауэ абы зыри щыгъуазэтэкъым, и ныбжьэгъу пэж Алдыщ уд фIэкIа. Куэд дэмыкIыу, Элладэм и лIыхъужьхэм къыхагъэщIащ хьэтхэм я дзэпщ ныбжьыщIэр. Хьэтхэм хьэдэр ящтэжри, Троер ябгынащ. Абы и ужькIэ Троем дэсхэм я Iуэхур нэхъри нэхъ хэплъэгъуэ хъуащ, замыхъумэжыфынкIэ шынагъэ къалъысащ. 114 Прозэ
Амазонкэ дзэпщхэр Щхьэгуащэ куэдрэ елъэIуащ, я лъэпкъэгъу хьэт щIалэм илъ ящIэжыну хуит ищIынхэу. ИкIэм-икIэжым Щхьэгуащэ арэзы хъуащ. Хэплъыхьа защIэу дзэшхуэ зэрагъэпэщри, гъуэгу техьахэщ. ЗекIуэ къиинт, гъуэгуанэ жыжьэт ар. Амазонкэдзэр Ахын хы Iуфэм декIуэкIщ, финикийхэм, ассирийхэм, Урартэм ящIхэр зэпаупщIри, гъунэгъуу екIуэлIащ бий щIыналъэм. ТIасхъэщIэххэм нэхърэ куэдкIэ нэхъ псынщIэу кIуэрт амазонкэдзэр, шы зэхъуэкIхэр къагъэсэбэпурэ. Алыджхэм я плъакIуэ-дэIуакIуэхэм Iэмал ягъуэтакъым бийр гъунэгъу къызэрыхъуар я лъэпкъэгъухэм ирагъэщIэну. Алыджхэм гу лъамытэурэ, амазонкэдзэр гъунэгъубзэу екIуэлIащ Троем и блынхэм. Я зекIуэшхэр хуарэ IэдэжхэмкIэ зэрахъуэкIри, пщэдджыжь нэхущым амазонкэхэр ятеуащ алыджхэм.
«Ди тхьэшхуэхэ! Сыту зауэ дахэIуэ етщIылIат дэ мы алыджхэм! – мэIущащэ Алдыщ уд. – Хы къащхъуэр щабэу Iуфэ пшахъуэм къедэхащIэу, дыгъэ лыдым, гур пхуигъэдахэу, уафэ къабзэм зыкъыщиIэту, ди шыпхъухэм я афэ нэхъыфIхэр, дыгъэм и дыщэ бзийхэм дэджэгуу, ящылыдыкIыу, ди шы щхьэмыгъазэхэм, нэр темыпыIэрэ хъыжьэу, бий къэгузэвар лъакъуащхьэкIэ хаутэу. Ди сэшхуэ лантIэхэр уафэхъуэпскIыу лыдурэ, алыдж лIыхъу гуащIафIэ Iэчлъэчхэр, зыр адрейм кIэлъыкIуэу, хэдгъащIэрт. Зауэр щекIуэкIа губгъуэм щхьэщытт уIэгъэ хъуахэм я гыз макъыр. Ауэ ар хэкIуэдэжырт амазонкэхэм я «маржэ!» макъ лъэщу зэдэIумрэ ди сэшхуэхэм я жьгъыру макъымрэ. Гуащэзилэ, къыфIэмыIуэхущэурэ, алыджхэм тхьэм хуагъадэ я лIыхъу Махаон щыхигъащIэм, бийр, и гур кIуэдауэ, здэжэри ищIэри имыщIэжу къэнащ. Я афэ хьэлъэхэр зыщадзурэ, псы Iуфэ чэнжыр лъыпскIэ ираIэу, я кхъухьхэм есылIэжыну хым хэлъэрт я нэхъыбэр, я псэр амазонкэ къызэщIэплъахэм IэщIахын фIэкIа нэгъуэщI плъапIэ ямыIэжу. Елэунэ дэс зауэлIхэри къыдэжауэ сатыру иувыкIырт, зауэм хэлъадэу, я къуентхь Iыхьэ къыхахыным хуепIэщIэкIыу. Ауэ алыджхэм я дыгъэм и къухьэгъуэр къэсауэ тхьэхэм яухауэ къыщIэкIынтэкъыми, зы шабзэшэ закъуэм псори къригъэлащ. Зи лIыгъэм хъыбарышхуэ иIэ алыдж зауэлI Ахилл къидза а шабзэшэр Гуащэзилэ и лIапIэ дыдэм техуащ…» Алдыщ уд иджыри къэс и нэгум щIэкIыжыркъым Гуащэзилэ и иужьрей плъэкIэр. Ар и ныбжьэгъу пэжым къеплъырт, и нэ дахэ фIыцIитIыр къытриубыдауэ. Абыхэм щIэгъэпщкIуат гуауэ куу: апхуэдизу фIыуэ щIэзыдза зауэр езым и зэранкIэ и кIэм нэмысу зэрызэпыуамкIэ зигъэкъуэншэж хуэдэт Гуащэзилэ. «ГъащIэр апхуэдизкIэ пасэу икIи псынщIэу абы и Iэпкълъэпкъ дахэм хэкIати, ар ди гум щIыхьауэ, ди Iэщэхэр етхьэхщ, зауэр зэпыдгъэури, ди пIэм дижыхьауэ дыкъэнащ, – бжьэ къэпщIауэ щызэрызохьэ гукъэкIыжхэр Алдыщ уд и щхьэм. – Езы Ахилл лIыхъужьыр хьэдэм къыбгъэдохьэ, йоплъри, абы и дахагъэм хуэдэ зэи зымылъэгъуа лIыхъужьыр и пIэм йожыхь. И Iэщэхэр IэщIоху, и дыщэ тажыр щхьэрехри, и щхьэр хуегъэщхъ. Алыдж дзэшхуищми, я дзэпщым зрагъэщхьу, Iэщэхэр ягъэтIылъри, я тажхэр щхьэрах. Ахилл щыму еплъу куэдрэ бгъэдэтащ Гуащэзилэ и хьэдэм, иужькIэ, хуэмурэ сыкъыIуигъэкIуэтщ, зригъэзыхри Гуащэзилэ и хьэдэр къищтащ. Ар и IэплIэм зэрилъым хуэдэу, Ахилл игъэзащ ди зекIуэшхэмрэ 115 116
Прозэ
хьэпшып лейхэмрэ къыщыднамкIэ. Алыдж зауэлIхэри абы и ужьым иуващ, зауэм хэкIуэда ди шыпхъу пщыкIутIым я хьэдэхэр яIыгъыу, езыхэм я зауэлI хьэдэ куэдым ебакъуэу. Зауэр щекIуэкIа щIыпIэм фIыуэ пэжыжьэу щызэхэт дишхэм я деж щынэсхэм, алыджхэм хьэдэхэр щIым ягъэтIылъщ, щхьэпцIэ защIри щхьэщэкIэ къагъэлъэгъуащ амазонкэхэм я зэфIэкIым пщIэшхуэ зэрыхуащIыр. ИужькIэ ахэр IукIыжащ, я хьэдэхэмрэ уIэгъэхэмрэ зыхуей хуагъэзэну. Дэри, зауэм хэкIуэда амазонкэхэм я хьэдэхэр зэдгъэзахуэри, ди гъуэгу дыкъытеувэжащ, насыпыншагъэ къытхуэзыхьа Троер къэдбгынэу.
Дауэ мыхъуми, Гуащэзилэ насыпыфIэу щытащ! И гъащIэр кIэщIми, дыгъэ нурым хуэдэу нэхут, абы зыхищIат лъагъуныгъэшхуэ, езыри фIыуэ къалъэгъуат. И лъагъуныгъэм и лъыр дахэу ищIэжри, и гъащIэри ункIыфIыжат, вагъуэижым хуэдэу.»
Уд фызыжьыр, и нэхэр дияуэ, куэдрэ щысащ, и гукъэкIыжхэм къамыутIыпщу. ИужькIэ, жей кIыхьым хэтам хуэдэу къызэщыужри, куэбжэмкIэ плъащ. Хъыджэбз цIыкIур къыщыIэщIэмылъагъуэм, иджы и фIэщу къэгузэващ. АдэкIэ зыхуэмышыIэжу тэджри куэбжэмкIэ иунэтIащ. Куэбжэхъумэхэм къахуэкIуэр щалъагъум,
къэпIейтеяуэ, я щытыпIэхэри я Iэщэ-фащэхэри Iэрпхъуэру къапщытащ. Мывэм хуэдэу зимыгъэхъейуэ щысу фIэкIа ямылъэгъуа
фызыжьыр къызэрежьари быдапIэм дыхьэн мурад зэриIэри ягъэщIэгъуащ. Фызыжьыр гъунэгъу къащыхуэхъум, хъумакIуэхэм я нэхъыжьым зыгуэрхэр жиIэну къригъэжьат, арщхьэкIэ Алдыщ уд абы и псалъэр зэпиудри, макъ губжьакIэ щIэнэкIащ:
– Хьэлэмэтщ фэ тIур иджыри къэс хьэкIэкхъуэкIэхэм фызэрамышхар! – жиIэри яблэкIащ. Зи бзэр иубыда амазонкэ ныбжьыщIэхэм къагурыIуащ фызыжьыр къызэрагъэгубжьар, ауэ абы игу иримыхьар сытми къахуэщIакъым. Зэчэнджэщыжхэри, зэпсалъэу куэдыIуэрэ зэрыщытам удыжьым гу лъитауэ шэч ящIащ.
Алдыщ уд, и занщIэр и гъуэгуу, пщIантIэшхуэ къэхухьам дэт сабий унэмкIэ кIуэрт. Набжэр лъакъуэкIэ Iуиуду пщIантIэм щыдыхьэм, гъэсакIуэхэр зэхэзежэ хъуащ, икIи, пIащIэ-тхъытхъыу, сатыру иувыкIащ, хэт и щыгъыныр зэригъэзэхуэжу, хэти и Iупэм кIэрыпщIа шхын щыкъуейхэр илъэщIыжу. Я жьэр Iурыхуауэ псори йоплъ апхуэдизу зи хъыбар Iуа, ауэ зэи ямылъэгъуа уд фызыжьым. Пэжт, гъунэгъуу уеплъынкIэ шынагъуэт апхуэдиз къэзыгъэщIа уд фызыжьыр: гъур тхышэрэ нэ утхъуауэ, набдзи нэбжьыци имыIэжу, щхьэ джафэу, и нэкIу зэлъэжа фагъуэ плъыфэншэм лъынтхуэ зэхэзэрыхьахэр къыхэуфIыцIыкIыу. Алдыщ уд къызэтеувыIэщ, гъэсакIуэхэм я нэхъыщхьэр зэ плъэгъуэкIэ щыуагъэншэу къихутэри, абы зыхуигъэзащ унафэ зыщIу еса макъ ткIийкIэ: – Дэнэ щыIэ Альд?! Фэ НэфIыцIэкIэ фызэджэ хъыджэбз цIыкIуращ жыхуэсIэр. Абы си деж нэкIуэну сыкъигъэгугъати, нигъэзэжакъым! Махуэ ныкъуэкIэ сежьэу сыщысащ! Ара сэ пщIэуэ къэзлэжьыр?!
– , сылIа мыгъуэщэрэт! Тхьэуэ щыIэмкIэ сынолъэIу къытхуэбгъэгъуну! – хъумакIуэхэм я нэхъыщхьэм зигъэзэхуэжу къригъэжьащ. – Тхьэ дыдэ, псори къыджиIэжа мыгъуэтэмэ, ауэ ди фIэщ Прозэ
хъуатэкъым, зэрихабзэу, къигупсыса ди гугъащ. , хэт и гугъэнт а сабиймрэ зи пщIэр апхуэдизу лъагэ Алдыщ удрэ ныбжьэгъугъэ гуэркIэ зэпхауэ?! Тезыр тетлъхьэн хуей хъуащ, зигъэбзэхыу апхуэдизрэ къызэрытам щхьэкIэ.
– Дэнэ ар иджыпсту здэщыIэр?! – жырым хуэдэ макъ быдэкIэ щIоупщIэ фызыжьыр, и губжьыр ерагъкIэ зэрызэтриIыгъэр къапщIэу.
– Ар… ар… банэIуэм идубыдауэ исщ. Фызыжьым зеплъыхьри къелъагъу банэкIэ къэхухьауэ пщIантIэ плIанэпэм дэт Iуэ цIыкIур. Алдыщ уд и цIэмкIэ зыдэгуэша сабийр, зэман кIэщIым апхуэдизу дэзыхьэха хъыджэбз телъыджэ цIыкIур, Iэщым хуэдэу Iуэ зэвым ирадзат! Фызыжьым сабий хьэпсымкIэ еунэтI. ГъэсакIуэхэри абы и ужьым иту макIуэ, и нэщIыбагъкIэ зыхузэкIэщIашурэ. Абыхэм шэч къытрахьэртэкъым ящIар зэрыпэжым, сыту жыпIэмэ, амазонкэ къэралыгъуэм и хабзэмкIэ, зыри хуиттэкъым сабийхэм я гъэсэныгъэм хэIэбэнуи гъэсакIуэхэм я унафэр икъутэнуи. «Куэду фIыщ! Сыт-тIэ амазонкэ къэралыгъуэм
апхуэдизрэ ухуэзэуа щхьэкIэ? – егупсысырт гъэсакIуэхэм я унафэщIыр. – Сыт хуэбгъэхъами, хабзэр зыщ псом я дежкIи, уебэкъуэнуи ухуиткъым, минрэ унэхъыжьми унэхъ цIэрыIуэми. Уигу зыгуэр темыхуэмэ, Щэунащхьэ зегъаши дэс улIэжыхукIэ, уи мыIуэху зумыхуэу!»
Iуэм гъунэгъуу бгъэдыхьэрэ иплъэмэ, Алдыщ уд къелъагъу и ныбжьэгъущIэм и Iуэхур зэрымыщIагъуэр. Хьэхэм дурэшым даубыда псэущхьэ цIыкIум ещхьт ар иджыпсту, и Iэпкълъэпкъ тIэкIур зэхуишарэ зэрыцIыкIум нэхърэ нэхъ цIыкIуж хъуауэ. Хъыджэбз цIыкIум и щхьэр хуэмурэ къиIэтри Алдыщ уд и нитIым къыщIэплъащ. А плъэкIэм къыхигъэдзэкъыкIащ фызыжьым игу куэд щIауэ зыри зыхэзымыщIэжар: зи къуаншагъэр къызыгурыIуэжа сабийм и нэ фIыцIэ пIащэхэр егъэлеяуэ нэщхъейт. Фызыжьыр апхуэдиз бэлыхь зэрыхидзар къыхуигъэгъуну къелъэIу хуэдэт. Ди тхьэшхуэхэ! А плъэкIэр фIыуэ и нэIуасэт Алдыщ уд! Апхуэдизу быдэу псыхьа удыжьым ар зэрызыхуигъэшэчын къару иIэтэкъым… Уд фызыжь тхышэм хуэмурэ зыкъиузэхури, и щхьэ фэкъур лъагэу къиIэтащ. Пхъэ цIыч макъ къэIури, амазонкэхэм къалъэгъуащ удыжьым и хьэмкIутIей баш гъурым, джатэкIэ паупщIам хуэдэу, Iуэр къызэрыхухьа хьэцыбанэ гъурхэр зэрызэпигъэщэщыр. КIэлъыIэбэри, банэ пиупщIахэр а баш дыдэмкIэ гъэсакIуэхэм къажьэхидзащ. Зыри жимыIэу хъыджэбз цIыкIум и Iэр иубыдщ, иришажьэри ежьэжащ Алдыщ уд. Фызыжьыр къарууншэ зи гугъа гъэсакIуэхэр къаскIэри IукIуэтащ. Иджы ахэр щытт, банэм зэхифыщIарэ загъэхъеинуи дзыхь ямыщIу, баш къызэрыгуэкIри, IэщакIуэжь цIэрыIуэм IэщIэлъмэ, Iэщэ шынагъуэ зэрыхъур къалъагъури я псэр IукIауэ. Фызыжьыр набжэм щынэсым, зэуэ къызэплъэкIри зыкъимыгъэзапэу ткIийуэ жиIащ:
– Мыбы и хьэпшыпхэр зэщIэфкъуи нэфхь, Альд и уэншэку щIагъым щиIыгъ дзыгъуэ цIыкIури зыщывмыгъэгъупщэ! ДяпэкIэ сэращ ар зыгъэсэнур. 117 Прозэ
Фызыжьымрэ сабиймрэ пщIантIэм дэкIыу умылъагъуж хъуа нэужьщ гъэсакIуэхэм банэхэр зыхачыжын щыщIадзар.
Абы и ужькIэ, хэт хасэм кIуэуэ мытхьэусыхами, Дыщэнэ дапхуэдизрэ емылъэIуахэми, зыми ирикуакъым Алдыщ уд деж кIуэуэ апхуэдэу пщIэ зэрымыхъунур гуригъэIуэну. Езы Дыщэнэ сабиймрэ удыжьымрэ щэхуу якIэлъыплъа, гъэсакIуэхэм япкърыупщIыхьа нэужь къыгурыIуащ закъуэныгъэм иригъэша пситI зэрыгъуэтар зэкъуэпч зэрымыхъунур. Абы фIыуэ ищIэрт, Алдыщ уд яужь ихьэмэ, езым сыткIи хуэфащэ, утекIуэнкIи Iэмал зимыIэ IэщакIуэ лъэщ зы илъэс зыбгъупщIым а хъыджэбз цIыкIум къызэрыхищIыкIыфынур. Хасэри хъущIэщ-хъущIэри сабырыжащ. Япэ пщэдджыжьым фызыжьым сабийр и пащхьэм иригъэувэри жриIащ:
– Альд, уэ лы узкIи гугъуехькIи укъимыкIуэту IэщакIуэным зыхуэбгъэсэну ухуейуэ жыпIащи, ущIемыгъуэжамэ, щIэддзэнщ. Ауэ зэгъащIэ сэ щысхьи гущIэгъуи зэрыпхузимыIэнур.
Мис абдежым щегъэжьауэ илъэситху фIэкIа зи мыныбжь Альд цIыкIу щIидзащ IэщакIуэным пыщIа гугъуехьхэр игъэунэхуу. Шууеигъэм нэгъэсауэ Iэзэ хуэхъун папщIэ, Альд махуэ къэс зэманым и ныкъуэр тригъэкIуэдэн хуейт пкъо лъагэ зеуалэм дэпщеин-къепщыхыжыным. ЯпэщIыкIэ зригъэсащ дэпщейрэ, мышынэж хъуху, лъагапIэм тесу, иужькIэ псынщIэу дэжейрэ и IэхэмкIэ емыIусэу пкъоущхьэм тету. Абы щыгъуэми, пхъэшыкур зэи имыутIыпщу. Ари кIуэ пэтми нэхъ хьэлъэ, нэхъ ин ящI зэпытт. И Iэпкълъэпкъыр нэр темыпыIэу псынщIэу зэрихьэ хъун папщIэ, ар япхыжын хуейт пкъо сатырхэм джэрэзу фIэлъ жыг пыхахуэ къуабэбжьабэхэм. Фызыжьым кIуэ пэтми нэхъ псынщIэу игъэджэрэз а жыг пыхахуэхэм я зы къудами къылъэмыIэсу шэм хуэдэу пхылъэту есэн хуейт Альд. Джатэр, сэшхуэр, уэщыр, аркъэныр, бжыр, шабзэр, сэр Iэрыхуэу дзыным къыдэкIуэу, фызыжьым иджыри нэгъуэщI зы Iуэхум хуигъасэрт хъыджэбз цIыкIур. Алдыщ удрэ Альдрэ мэзыкум хыхьэрти зыхагъапщкIуэрт, заудыгъурти хьэкIэкхъуэкIэхэм якIэлъыплъырт, унэм къэкIуэжа и ужькIэ, Альд илъэгъуа мыщэм, дыгъужьым, щомыщым, дзыдзэм, мэз джэдум, щыхьым, бажэм запищIыжырт, и IэзагъэмкIэ удыжьым и гур ину хигъахъуэу. Ягъасэ сабийхэр кIэлъагъэплъын папщIэ амазонкэхэм, Iуэ хъархэм иту, быдапIэхэм щаIыгът хьэкIэкхъуэкIэ зэмылIэужьыгъуэхэр.
Альд цIыкIу, и псалъэр игъэпэжу, зэ къыхэщэIукIыртэкъым, и Iупэ цIыкIухэр зэтрикъузэрти, и нэпсыр къыхущIэзыху узыр ишэчырт. Удыжьым къригъэлъагъу, къыжриIэ псори напIэзыпIэм къипхъуатэрти, и гум ириубыдэрт. КIуэ пэтми, сабиймрэ фызыжьымрэ я гур нэхъ зэкIэрыпщIэрт, зэхуэныкъуэ дыдэу зэрызэрихьэлIар IупщI ящыхъурт. Алдыщ уди, зы илъэс щэ ныкъуэ зыкIэригъэхуам хуэдэу, къэбэдзэуэжат, нэхъыфIуи шхэ хъуат, пхъэхьым хуэдэу къэгъэшауэ щыта ибгми зиузэхужат. КъызэрыщIэкIымкIэ, илъэс бжыгъэкIэ зимыгъэхъейуэ кхъужьей лъабжьэм щыщIэсам щыгъуэ абы апхуэдизкIэ къару куэд зэхуихьэсати, махуэ къэс къэщIэрэщIэжурэ кIуэрт. Пэжщ, ар нэхъ псэлъэрей хъуатэкъым, ауэ и нэ текIыжахэм хуабагъэ гуэр къащIэуват. ЩIэрыщIэу къалъхужа фIэкIа умыщIэну, 118 Прозэ

жыджэрти, езым Iэзагъэу бгъэдэлъыр хъыджэбз цIыкIум хилъхьэну хэтт.
Илъэситху дэкIа нэужь, хасэм хэтхэм я лъэIукIэ, Алдыщ уд арэзы хъуащ и гъэсэныр утыку иришэу, и зэфIэкIыр здынэсар амазонкэхэм я пащхьэм щигъэлъэгъуэну. Ар трагъэхуат зи бгъэр къыхэкIыу хуежьа хъыджэбз цIыкIухэм я бгъэ ижьыр щыщIагъэжьыкI махуэм ирихьэлIэу ирагъэкIуэкIыну зэхьэзэхуэхэм.
БыдапIэм амазонкэу дэсыр сатыру щызэхэуват шу иувыкIыпIэ тафэм. И Iэпкълъэпкъым къекъузэкIауэ, Альд щыгът шылэ джанэгъуэншэдж фIыцIэ. Къызэхуэсахэм фIэхъус ярихыу, и щхьэр яхуигъэщхъри, абы къриджащ ныбжьыщIэхэм ящыщу псэущхьэхэм я зэзэуэкIэкIэ къезэуэну хэт гукъыдэж иIэми къыдэкIыну. Илъэс пщыкIутху ирикъуауэ фэ зытет зы амазонкэ ныбжьыщIэ пIащэ, мыщэ кIуэкIэу, къихьащ утыкум. Ар езыр, пэж дыдэу, мыщэм ещхьт, и IэпкълъэпкъкIи, и нэкIу зэхэлъыкIэ дыдэмкIи. Альд къыпэувар езым нэхърэ куэдкIэ нэхъ щхьэпэлъагэт, хуэдищкIи нэхъ хьэлъэу фэ тетт, жыжьаплъэу мыщэ анэмрэ мыщэ шырымрэ хуэдэу уаIуплъэу. Псори поплъэ зэпэщIэувахэм ящIэнум. Зыми шэч къытрихьэркъым «мыщэм» и бийр ирихужьэу, ар мэхыу джэлэху къызэрырихуэкIынум е занщIэу къиубыду зэрызэкIуэцIипIытIэнум. Ауэ, зэрамыгугъауэ, псори апхуэдизкIэ псынщIэу зэфIэкIати, языныкъуэхэм ялъагъуххакъым а зэзауэм нэхъыщхьэу хэлъар. Зызэрадзыну хуит къызэращIыххэу, Альд, хьэлъакъуиплIу уври, гъэщIэгъуэну зишэщIащ, нэр темыпыIэу «мыщэм» и хъуреягъыр къижыхьри, и бийм и пщэ гъумыр игъэкIэрахъуэу зыкъигъэзэну хунэмыс щIыкIэ, напIэзыпIэм и щIыбымкIэ къыщыдэжейри, и пщэ лъынтхуэр дзэкIэ иубыдащ. «Мыщэм», и псэфылъэм къепхъуар зэхипIытIэн мурад иIэу, щIым хьэлъэу зыщытридзэм, Альд дзэкIэ иубыдар имыутIыпщу, лантIэу зиIуантIэу зыщхьэпридзри, щIым щынэс дыдэм и гущIыIу зыкъищIащ. И псэр хэзыхым зыри зэрыхуемыщIэнур къызыгурыIуа «мыщэр» гъуахъуэу къэлъэIуащ, «сумыукI, зызот», жиIэу. Альд и бийм гущIэгъу хуищIри иутIыпщыжащ. И пщэр кIыхьу хишу, и щхьэр къиIэт-ирихьэхыжурэ, псынщIэ дыдэу хьэлъакъуиплIу утыкум ижыжри, и гъэсакIуэ Алдыщ уд бгъэдэувэжащ.
Ялъэгъуар яфIэтелъыджэу, псоми я бзэр иубыдауэ зэхэтт. Дыщэнэ Альд зыкъыхуегъазэри къоупщI:
– Альд, а псэущхьэ дыбгъэлъэгъуар щомыщми джэдуми ещхькъым. Пэжкъэ?
– Узахуэщ, ди гуащэ лъапIэ! Щомыщми джэдуми мыщэр яхуэукIынукъым, ар зыхузэфIэкIынур «уафэхъуэпскI фIыцIэрщ» – къундузырщ, ар цIыхум хуэдэу гупсысэфмэ. Сэ къундуз-цIыху зысщIауэ аращ.
Абы и ужькIэ быдапIэм куэдрэ къыщрахьэкIащ Алдыщ уд и гъэсэным хузэфIэкIым и хъыбарыр. Ар псоми къацIыхуащ. 119 Прозэ
Иджыри илъэситху дэкIыжри, быдапIэм дэсхэр Альд къыщышынэ хъуащ. Абыхэм яхэттэкъым а хъыджэбз цIыкIум и Iэпкълъэпкъым зэфIэкIыу иIэм и куэдагъри, IэщакIуагъэрэ шууеигъэкIэ къигъэлъэгъуэфхэри зымыгъэщIагъуэ. Сыт хуэдэ зэхьэзэхуэ къэмыхъуами, зыми ирикуртэкъым Альд пэувыну.
БалигъыпIэ иува амазонкэхэм Iэщэ-фащэрэ шырэ къыщрат махуэм ирагъэкIуэкIа еплъыныгъэм Альд псом нэхърэ нэхъыфIу зыкъыщигъэлъэгъуащ. ЦIыху теплъэ зиIэу хуэпа хъыдан гуащэ сатыритIым я кум шууэ щыдэжым, абы далъэгъуа хъыжьагъэр гъэщIэгъуэн ящыхъуащ куэд зи нэгу щIэкIа уд фызыжьхэми. Альд зы гуащи къимыгъанэу зэхибзыхьат, нэм къимыубыду псынщIэу зэкIэлъыуэурэ.
Чынтхэр быдапIэм къыщебгъэрыкIуам щыгъуэ, икIуэт бийхэм якIэлъыпхъэра шуудзэм Альд хэтат. Алдыщ уд, быдапIэ блыным здытетым, и гур хэхъуэу кIэлъыплъырт, хьэдэлъэмыж зэтрищIэу, чынтыдзэм Альд зэрыпхыкIым.
А зауэм и ужькIэ, Альд и цIэм къыпагъэуващ куэдрэ зыщIэхъуэпса «уд» цIэр. Иджы ар Альд уд хъуащ. Ауэ, мащIэу жыIэгъуей зэрыхъуам щхьэкIэ, псори АлътудкIэ къеджэу щIадзащ. «Щыблэ фIыцIэ» и цIэ лейри къыхуэнэжащ. Алътуд сыткIи хуэфащэт а цIэми, Алдыщ уд и цIэм щыщ Iыхьэу къритами.
И гъэсэным, къанэ щымыIэу, езым и Iэзагъэмрэ и зэфIэкIымрэ зэрыритар, адэкIэ ар зыхуигъэсэн зэрыщымыIэжыр къызыгурыIуа Алдыщ уд, игу зэгъати, и тIысыпIэжьым тетIысхьэжащ, и Iуэху зыхилъхьэж щымыIэу. Ауэ зы пщэдджыжь гуэрым ар и унэ цIыкIум къыщIэкIакъым. Ишхэмрэ и псэущхьэхэмрэ я пщэдджыжь гъэсэныр зэфIэзыгъэкIауэ къэкIуэж Алътуд къэуIэбжьащ, фызыжьыр жыг лъабжьэм щыщIимылъагъуэм.
Алдыщ уд зэрыхуэфащэкIэ ягъэлъапIэу щIалъхьэжащ. Амазонкэ къэралыгъуэм хуилэжьам папщIэ и кхъащхьэм Iуащхьэшхуи тращIыхьыжащ. Алътуд жэщищ-махуищкIэ тесащ фызыжьым и мывэм, къыщхьэщыжын зимыIа хъыджэбз цIыкIур зришалIэу псалъэIэфI къызэрыжриIари, зыхуэфI-зыхуэIэзэ псори къызэрыригъэщIари, гъащIэу къыхуэнэжар къызэрытригъэкIуэдари, уеблэмэ и цIэ дыдэр тыгъэ къызэрыхуищIари игу къигъэкIыжу.
Уд цIэрыIуэм и кхъащхьэм бгъэдэувэри, Алътуд жиIащ: – Къысхуэгъэгъу си зэранкIэ узыхэзгъэта гугъуехь псори! Сэр мыхъуамэ, сэ къыстебгъэкIуэда илъэсипщIыр мыхъуамэ, уэ иджыри илъэс куэдкIэ утесынут мы мывэм. Ауэ уэ нэхъ къэпщтащ, зыри къызыхуумыгъанэу, псори сэ къызэптмэ… Сэ сыхуэпэжынщ уи пщIэми, уи нэмысми. Дуней тетыкIэ хабзэу уиIари, уи удыгъэри, уи пэжыгъэри къикIуэт симыIэу схъумэну тхьэ соIуэ! Сэ схузэфIэкI къэзгъэнэнкъым, уэ щIэблэхэм уащымыгъупщэн папщIэ. Тхьэхэм гъащIэ кIыхь къысхуагъэфащэмэ, уэ уи цIэр естынщ ар къэзылэжь хъыджэбз цIыкIум, уи Iуэхур адэкIэ игъэкIуэтэн хуэдэу. Ирехъу апхуэдэу!
Алътуд къехьэкI-нехьэкI зимыIэ амазонкэ ябгэт. Алдыщ уд ар игъэсат, и зэфIэкIымрэ и цIэмрэ ирипагэу. Амазонкэ сабийхэм япэIэщIэу къызэрыхъуам и Iэужьу, Алътуд, псэлъэгъуи, ныбжьэгъуи, и дзыхь зригъэзи, зыдэгушыIи имыIэу, и щхьэ закъуэт. Адрей 120 Прозэ
хъыджэбзхэм ар яхыхьэртэкъым, я зэхэтыкIэр игу ирихьыртэкъыми, икIи зэи яхэпсэлъыхьыртэкъым. Фызыжьым абы къыхищIыкIат и къэралыгъуэм папщIэ лъы зыгъэжэну сыт щыгъуи хьэзыр амазонкэ. Зыми илъэгъуатэкъым абы дзапэ уэрэд жиIэу е ину дыхьэшхыу. Илъэс бжыгъэкIэ зиущэхуауэ хьэкIэкхъуэкIэхэм якIэлъыплъа Алътуд хьэкъыу пхыкIат гъащIэм и мыхьэнэр зыхэлъэгъуэн хуейр уэ езыр узэрыщыт дыдэр наIуэ къэзыщI Iуэху блэжьыныр зэрыарар. Ари зыхуэгъэзауэ щытын хуейр уэ пхуэдэм и псэукIэм зегъэужьынырт, егъэфIэкIуэнырт.
Алътуд япэу къанжэ унэм щыщIыхьам щыгъуи, уджми джэгуми зэман тригъэкIуэдакъым. ЛэгъунакIуэ къафэхэм зытэлайкIэ набдзэгубдзаплъэу яхэплъа нэужь, и нэ къыфIэна щауэм и Iэблэр иубыдри, лэгъунэмкIэ иришэжьащ, щIалэм и Iэпэгъур утыкум къринэри. Абы къыщыщIэдзауэ, Алътуд сыт щыгъуи апхуэдэут зэрищIыр. Къанжэ унэми щIэкIуэр къэралыгъуэм сабий куэд къыхуалъхуну амазонкэхэм зэракъалэнырт, армыхъумэ нэгъуэщI гурыщIэ гуэрхэм ираджэу аратэкъым. Алдыщ уд езым и гум куэд щIауэ щыужьыхыжа гухэлъым хуэхейуэ къигъэхъуат и гъэсэнри. Апхуэдиз IэщакIуагъэ Iэзагъэр зыгъуэта хъыджэбзыр гу щIыIэ-псэ щIыIэт. Ар хъуат цIыху зэраукI Iэмэпсымэ гущIэгъуншэ. Арат амазонкэ къэралыгъуэри и щIэблэм зэрыщыгугъыр.
Амазонкэхэм яхэтт абы хуэдэ куэд, ауэ Алътуд псоми къащхьэщыкIырт жырым хуэдэу псыхьа и хьэл ткIиймкIэ. Езыми, и щхьэр лъагэу илъагъужу, тхьэхэм щэхуу фIыщIэ яхуищIырт, амазонкэу къызэрагъэщIамкIэ. Сыт щыгъуи и напщIэм телът зэрыамазонкэр. И фIэщ хъурт езыхэм я псэукIэм нэхърэ нэхъ пэжрэ нэхъ лъапIэрэ щымыIэу. Алътуд и лъэкIыныгъэмрэ быдапIэм пщIэшхуэ зэрыщиIэмрэ хуитыныгъэ къратат амазонкэ ныбжьыщIэхэм унафэ яхуищIынуи, а Iэмалыр егъэлеяуэ щысхьыншэу къигъэсэбэпырт, псори игъэтхьэусыхэу, зы мэскъал хуэдиз щыуагъэ зыIэщIэкIар хьэзабышхуэ хигъэту. Апхуэдэ гупсысэ зиIэ куэд амазонкэхэм яхэтми, быдапIэм щекIуэкI гъащIэр гъэнщIат уэрэдхэмкIэ, гушыIэ жанхэмкIэ, гуапагъи, гущIэгъуи, ныбжьэгъугъэ пэжи щыбгъуэтырт. Сыт хуэдизу хабзэ ткIий быдапIэм щыземыкIуэми, цIыхум къыдалъху хьэлыфIхэр къанэ щымыIэу хэутэн щахуэщIыртэкъым мыбы. Языныкъуэ амазонкэхэм IэщакIуэным, зэуэным гупсэхугъуэ нэс къаритми, я нэхъыбапIэм ягу ирихьырт зы цIыхухъум епхауэ, абы хуэпщылIу я гъащIэр ягъэкIуэн хуейуэ зэрыщымытыр, атIэ хэт егуакIуэми IущIэну, дапхуэдизрэ хуейми я лэгъунакIуэхэр яхъуэжыну зэрыхуитыр. Мылъкурэ шхынкIэ амазонкэхэр зыхуей хуэзэрт, сыту жыпIэмэ быдапIэхэм я хъуреягъкIэ нэхъыфIу, нэхъ IэфIу сыт къыщыкIми япэу зылъысыр ахэрат. Абыхэм фIы дыдэу къагурыIуэрт я къэралыгъуэр нэхъ лъэрызехьэ хъун папщIэ ахэр уиIэныр зэрыIэмалыншэр. Нарт жылэхэм дэс унагъуэхэм я гъащIэ псом щхьэкъэIэт ямыIэу къалэжь ерыскъыр загъэнщIыху яшхыну зэрамыгъуэтыжыр зылъагъу амазонкэхэр, езыхэм я псэукIэр абыхэм ейм ирагъапщэурэ, гупсысэ пыухыкIахэм хуэкIуэрт. Жылэхэри къалэхэри уэгъумрэ гъаемрэ 121 Прозэ
зэрихьыр зи нэгу щIэкI амазонкэхэм я зэкъуэтыныгъэр нэхъри быдэрт, я къэралыгъуэр хъумэн зэрыхуейри нэхъри япкърыхьэрт.
А псом ищIыIужкIэ, амазонкэхэм забжыжырт адрей цIыхухэм сыт и лъэныкъуэкIи ефIэкIыу, абыхэм елъытауэ, езыхэр тхьэпэлъытэу. Амазонкэхэм шэч лъэпкъ къытрахьэртэкъым къахуэди, зыгуэркIэ къайфIэкIи зэрыщымыIэм. Апхуэдэ еплъыкIэми ахэр нэхъри нэхъ зэкъуэт ищIырт. Пагагъэри «езыхэм хуэмыдэхэм» хуаIэ лъагъумыхъуныгъэри ижь-ижьыж лъандэрэ цIыхухэм къадекIуэкI узыфэщ. Нэхъ лъагэу зи пэр дэзыIэтея лъэпкъхэм я гъащIэр нэхъ лъэужьыншэу зэрыкIуэдыжым щыхьэт техъуэ щапхъэ и куэдщ тхыдэм. Ауэ а узыфэжьыр ди нобэми щыIэщ, зэманми тхыдэм и дерсхэми яхуэмыгъэхъужауэ…
Амазонкэхэм я къэралыгъуэр, а зи гугъу тщIахэм къищынэмыщIа, зэкъуэт зыщI нэгъуэщI зы Iуэхугъуи щыIащ: абыхэм фIыуэ къагурыIуэрт, я къэралыгъуэр зы щхьэусыгъуэ гуэркIэ махуае ихуэрэ къэтIасхъэмэ, зыми гущIэгъу къызэрыхуимыщIынур, цIыхум хамыбжэу, дакъузэурэ къекIуэкIа псори къежэу хьэкIэлъыкIэр къызэрыхалъхьэнур. * * *
Дызэрыт эрэм и пэкIэ 1226 гъэм и щIымахуэ псом амазонкэхэм зыхуагъэхьэзыращ, гъэ техьэмэ, зекIуэ зэрежьэнум. А зэманым къриубыдэу зэхэмыкIыу зэхэсащ хасащхьэм хэтхэр. Щхьэгуащэ и деж къекIуалIэрт италийхэм, фракийхэм, дорийхэм, Iэхейхэм, Сирием и къалэхэу КIадэшрэ Хьэлыпэрэ япэгъунэгъу щIыналъэхэм щыщ тIасхъэщIэххэр. Абыхэм яубзыхурт амазонкэхэр зрикIуэну гъуэгухэр. КIуэ пэтми нэхъ къэнаIуэрт зытеуэну я мурад алыджхэм къаруушхуэ зэрабгъэдэлъыр, абы къыхэкIыуи зекIуэ тынш къазэрыпэмыплъэр. Алыдж хылIхэм я кхъухьхэм дэнэ щIыпIи уащыхуэзэрт, амазонкэ къэралыгъуэм и хы Iуфэхэри абы хэту.
Алыдж хэкум ягъакIуэ тIасхъэщIэххэм къалэн щащIащ гъэмахуэ дызыхуэкIуэм Ахын Iуфэ хъуэж-щэж жармыкIэшхуэ щызэхэтын хуэдэу хъыбар ягъэIуну. Удхэм я фIэщ хъущэртэкъым алыджхэр апхуэдэ шыпсэкIэ къыпхуэгъэпцIэну, ауэ, дауэ мыхъуми, унафэ къащтащ, хыр нэхъ сабыр щыхъу зэманым ирихьэлIэу, абы и Iуфэм дзэ ирашэлIэну.
Псом япэ ежьащ минипщI хъу амазонкэ шуудзэр, КIадэшрэ Хьэлыпэрэ хуэкIуэу. Абыхэм я мурадт Сирием щыпсэу хьэтхэр гъусэ къащIу, ахейхэм е алыджхэм я кхъухьхэр къытрахыну. Шу мин тIощIым и дзэпщ Ипполитэ Сирием щыIэу хъыбар къыIэрыхьащ, хы Iуфэм Iут хьэт къалэм деж жьыпэум алыдж кхъухь куэд къызэрыщыувыIамкIэ. Дзэр тIу ирищIыкIри, абы псынщIэу игъэзащ кхъухьхэр здэщыIэ лъэныкъуэмкIэ, ауэ шыхэри, хьэхэри, къуалэбзу Iэлхэри щIымыгъуу. МахуитIкIэ щэхуу алыджхэм якIэлъыплъа нэужь, ещанэ махуэм жэз джатэ фIэкIа зыIэщIэмылъ, минитхум нэблагъэ амазонкэдзэр хы Iуфэм щыIущIащ алыджхэм. Зэзауэу щIадзащ, ауэ абы зауэкIи уеджэ хъунутэкъым. Амазонкэхэм я щытыкIэр хьэлэмэтт. Алыдж хылI Iэчлъэч бжьыфIэхэр 122 Прозэ
хы Iуфэм къыщытехьэм, хуэмей-хуэмейурэ щIадзащ абыхэм езауэу. Алыджхэм зыкъомрэ къагурыIуакъым ахэр зэрыцIыхубзыр. Ауэ, лъэпэрапэ хуэдэурэ, псы Iуфэ чэнжым зыхэзыгъахуэ бийхэм къыщIагъэщ лъакъуэ дахэхэр къыщалъагъум къагурыIуащ Iуэхур зытетыр. Алыджхэм зэуэныр ящыгъупщэжри, цIыхубзхэр къаубыду щIадзащ. Адрей алыдж кхъухьхэм ис хылIхэм гу лъатащ псы Iуфэм щекIуэкI тхъэгъуэм. Нэхъ гъунэгъуу къыщекIуалIэм къалъэгъуащ пшахъуэ арыкъхэм къыкъуэкIа, ипэкIэ зыIущIахэм нэхърэ хуэдитIкIэ нэхъыбэ амазонкэ гупыр. Абыхэм Iэщэ-фащэ якIэрылътэкъым, езыхэри ныкъуэпцIанэт. Нэрылъагъут зэуэн мурад зэрамыIэр. Мазэ бжыгъэкIэ цIыхубз зымылъагъуу хым тетахэр зыхуеиххэти, мин тIощIым зэрынэхьэс тхьэIухудхэр «яубыдащ». Зыри зэран къахуэмыхъун папщIэ, кхъухьхэм епIэщIэкIыу псы Iуфэм пэжыжьэ защIри, хы хуитым щызэхэуващ, хъурзэхэр ядзри.
Ауэ алыджхэр куэдрэ иригуфIакъым тыншу къаIэрыхьа текIуэныгъэм. Щымыгугъауэ, абы щIатын хуей хъуащ уасэшхуэ: тхъэжыгъуэ жэщыр зэриухыу, ахэр къыхэхутащ хы толъкъунхэм, кхъухьи, Iэщи, фащи ямыIэжу… ЦIыхубз бзаджэхэм зыIэрагъэхьа кхъухьыр ежьащ, лидийхэм я псы Iуфэм хуэкIуэу.
Алыджхэм я кхъухьхэр къатехыныр езы Ипполитэ и унафэм щIэту екIуэкIащ. А тхьэIухудым, Iэзагъэшхуэ хэлъу, фэ зытригъэуат псори щыгъупщэжауэ, лIыгъуэ-фызыгъуэм и IэфIыгъэм делэ ирихъуарэ нэгъуэщI гупсысэ лъэпкъ и щхьэм имылъыж хуэдэу. Мыдрей амазонкэхэми, я гуащэм зыкIи зыкъыкIэрамыгъэхуу, ягъэзащIэрт алыджхэм яIущIэн ипэ къихуэу яубзыхуа унафэм къахуигъэув къалэнхэр. Амазонкэхэм фэ зытрагъауэрт зыри къагурымыIуэ икIи зыри ямыщIэж хуэдэу. Я Iэщэ-фащэхэр хыфIадзарэ я щыгъынхэр псори зыщадзауэ, амазонкэхэм, унафэ къыхуащIам тету, бийм къыщагъэхъурт лIыгъуэ-фызыгъуэ Iуэхум фIэкIа зыри хуэмей хуэдэу. Апхуэдэ щIыкIэкIэ амазонкэхэм къалъыхъуэрт алыдж хылIхэр зэрагъэбэлэрыгъын, зэрытрагъэплъэкъукIын Iэмалхэр. Алыджхэм зыри ялъагъужыртэкъым, пэрыхьэту къаIэрыхьа тхьэIухуд дэгъуэкIейхэм фIэкIа. Мазэ бжыгъэкIэ цIыхубз щIэбэгыу хым тетахэм затIыжырт, цIыху Iэпкълъэпкъым и зэфIэкIым, цIыхухъум и къарум къихь лъэпкъ къамыгъанэу, нэгъуэщI зыри я щхьэм имытыжу.
Ауэ амазонкэхэм, сыт хуэдэу замыщIми, зы дакъикъи зыщагъэгъупщэртэкъым сакъын зэрыхуейр. Я хасэм зэриубзыхуам тету псори екIуэкIырт. ЯщIэрт цIыху гупышхуэр, зэрыгъэшынэжауэ, Iэщ хъушэм хуэдэу щызэрехьэжьам деж, зэрыпIытIыж къахэкIми, цIыхум къаруушхуэ къызэрылъыкъуэкIыр икIи, абы къыхэкIыу, ящыщ куэди къызэрелыр. Ауэ цIыху хъушэр, зыр зым къызэщIигъэстыжурэ, къызэрыгъэплърэ ежажьэмэ, я акъылыр мэутхъуэ, я къарур щIокIри, зэрызахъумэжын Iэмали къахуэнэжыркъым. Хасэм хэт, ныбжьышхуэ зиIэ IэфIауэ уд зэрыжиIэмкIэ, етIуанэ жэщым и нэхущым деж лIыгъуэ-фызыгъуэ Iуэхур къэхъеяуэ, цIыхухъухэм я къарур щиухым ирихьэлIэу, Ипполитэ и щIасэлIыр, дэджэгу хуэдэурэ, кхъухьым къридзу псым хидзэн хуейщ. Абы псори хуэхьэзыру щытыпхъэщ. Ипполитэ и щIасэлIыр псым нэмыс щIыкIэ, амазонкэхэм кхъухь псоми зэрыгъэкIиишхуэ къыщаIэту, 123 Прозэ
щхьэж и гъусэ цIыхухъур кхъухьыбгъум иришалIэу псым хидзэн хуейщ, Ипполитэ яригъэлъэгъуа щапхъэм тету.
Iуэхур зэраубзыхуам хуэдэу екIуэкIырт. Ауэ зы алыдж хылI ныбжьыщIэм къигъэгузавэ хъуащ Ипполитэ. И зекIуэкIэкIи, и макъкIи ар цIыхубзым нэхъ ещхьт, цIыхухъум нэхърэ. А зым, и жэз афэ хьэлъэри щимыхауэ, и Iэщэхэри зыкIэримыхауэ, кхъухь кIуэцIыр къызэхикIухьырт, амазонкэхэм сыт ямыщIэми къахудэмыхьэхауэ. ЗимыбзыщIыххэу, лъагъумыхъуныгъэшхуэ зыщIэт и нитIымкIэ ар Ипполитэ и нэхэм къыщIэплъэрт. А щауэ гурымыхьыр кхъухь тхьэмадэм бгъэдыхьауэ хигъэзыхьыпэу зыгуэрхэр жриIэрт. Ауэ мыдрейм ар къыфIэIуэхутэкъым. Алыдж щIалэм жиIэхэм тхьэмадэр емыдаIуэу къеIунщIри, кхъухь утыкум къихуэу къыхыфIихуащ. Ар джэлащ, щIыбкIэ техуэу. Абы зы хылI игъэлъэпэрэпати, ар лъакъуэкIэ къыкIуэцIыуэри блэкIащ. Псори зэщIэдыхьэшхащ. Тхьэмадэм и ныбжьэгъу щIалэр хылIхэм фIыуэ къызэрамылъагъур нэрылъагъут. А щIалэщIэр къыхэкIиикIыурэ, зэкIэлъигъэпIащIэу зыгуэрхэр жиIэу щIидзащ. Ипполитэ, алыджыбзэ имыщIэми, къыгурыIуащ, шынагъэ зэрыщыIэр тхьэмадэм хуиIуэтэну ар зэрыхэтыр. Абы къищIауэ фэ тетт амазонкэхэм я мурадыр. Ипполитэ къыгурыIуащ адэкIэ зыпIэжьэ зэрымыхъунур: мы щIалэм жиIэр алыджхэм я фIэщ мыхъуми, абыхэм я гум сакъыныгъэр къыщигъэушыжмэ, шынагъэшхуэ къэхъунут. Алыджхэм амазонкэ Iэщэншэхэр къызэхаупщIатэу, кхъухьхэм кърадзыжыныр зыхуэIуа щыIэтэкъым. Ипполитэ къежьэри, джэду зекIуэкIэу щабэу бакъуэурэ, щIалэщIэ мыхъумыбзым дежкIэ кIуатэу щIидзащ, зигъэтIейуэ, узримыгъэплъу дэгъуэ и шхужьхэр игъэкIэрахъуэу. Макъ гуакIуэкIэ убзэрабзэурэ кIуатэрт ар. Ауэ абы алыдж щIалэм щабэу жриIэ псалъэхэр амазонкэхэм къазэрыгурыIуэр «Псори хьэзыру фыщыт!» унафэут. Гурыщхъуэ лъэпкъи зымыщI алыджхэр захуэмыубыдыжу дыхьэшхырт, цIыхубз хуэмей щIалэщIэр къыдихьэхыну амазонкэр зэрыхущIэкъум еплъурэ. А дыхьэшх макъым хэкIуэдэжащ Iуэхур зытетыр и лъэпкъэгъухэм къагурызыгъэIуэну хэт щIалэщIэм и псалъэхэр. Ар икIуэтырт, къебгъэрыкIуэ амазонкэ тхьэIухудым пэIэщIэ зищIу. Ауэ, куэд дэмыкIыу, Ипполитэ щIалэр кIэриубыдащ кхъухь къэухьым, икIи, едэхащIэурэ, зитIэщI хуэдэу зищIащ. Алыдж щIалэр Iэщэ-фащэкIэ екIуу зэщIэузэдат. Абы ба хуищIыну хуей фIэкIа умыщIэну, Ипполитэ зишият, ауэ щIалэщIэм и нэхэм щыщIэплъэм къэуIэбжьащ. Езым зызэригъэфэрыщIыр къызэрыгурыIуэри амазонкэхэм я мурадым щыуагъэншэу гу зэрылъитари щIэплъагъуэрт абыхэм. Алыджыр епхъуэу, Ипполитэ къэухьым щридзых дыдэм, езыри амазонкэм и IэплIэм къихутэри, тIури щхьэпрыхуащ, толъкъунхэм хэхуэу. Щехуэххэм, щIалэм и джатэ кIэщIыр къигъэIэгъуат, ауэ Ипполитэ ар къилъагъури, алыджым и Iэщэр псынщIэу къыIэщIиудащ. АтIэми, езыр щIыбагъкIэ абы хуэгъэза щыхъум, щIалэм ар зэуэ зэщIиубыдащ. Ипполитэ занщIэу къыгурыIуащ абы къызэрыIэщIэмыкIыфынур, икIи, псым хэхуэмэ, а щIалэм гъуаплъэрэ жэзу кIэрылъым хы лъащIэм зэрыралъэфэхынур. ЩIалэм зыкъригъэлын Iуэхуи зэрихуэртэкъым, 124 Прозэ
сыту жыпIэмэ къыдэплъейри къилъэгъуат псым къыхэщащэ и лъэпкъэгъухэр. Набдзэгубдзаплъэу псори къиплъыхьу, зы цIыхубзи псым щыхимылъагъуэм, къыIэрыхьар нэхъ быдэжу зэщIиубыдэри псы лъащIэм здрихьэхащ.
ЗэрыкIуэдыр къыгурыIуэми, Ипполитэ щIэгузавэр аратэкъым, атIэ мыпхуэдэ мыхъумыбзым и IэплIэм илъу ажалым зэрыIущIэрт. Ар фIэукIытэгъуэти, абы иризэгуэпырт. Ауэ езым и акъылым, и Iущагъым пщIэ лей зэрыхуэфащэм егупсысщ, и гур тепыIэжри, и IэфракIэм нэс и IитIыр зэрыхуитыр къигъэсэбэпурэ, нэхъ псынщIэу тIури зэрыщIэтIысыкIыным хуеIэу щIидзащ. Ипполитэ ажалми апхуэдизу щышынэжыртэкъым, амазонкэхэм я мурадыр къазэрехъулIамрэ абы езым и удыгъэ зэрыхэлъымкIэ и гур зэгъати. Абы псыр щитхъурт, кIуэ пэтми ар нэхъ кIыфI, нэхъ щIыIэ хъууэрэ, бэуапIэ къримытыжу и бгъэр къызэрикъузыр зыхищIэу. Псы щIыIумкIэ амазонкэхэм я Iуэхур щаухати, хэкIуэдахэр къалъытэжри, я дзэпщ гуащэри хэту, амазонкэ щэщIым нэс къабжащ. Ахэр куэдрэ пэплъащ Ипполитэ къыдэсеижыным, ауэ я гугъэр щыхахыжым, кхъухьхэм зыкърагъэгъазэри, хьэнцэхэмкIэ щIатхъуурэ яунэтIащ лидийхэмрэ хьэтхэмрэ зыIус хы IуфэмкIэ. Амазонкэхэм я лъагъуныгъэр зыхэзыщIа алыдж мин тIощIыр толъкъунхэм къыхэнащ… Лидиемрэ Хьэт къэралыгъуэмрэ я гъунапкъэм деж щызэхэтт амазонкэдзэр, Iэщэ-фащэкIэ зэщIэузэдарэ зекIуэм хуэхьэзыру. Куэдрэ замыIэжьэу псоми кхъухьхэм зрагъэзэгъа нэужь, амазонкэхэм хьэнцэлI гъэрхэр къагъэгугъащ, икIэщIыпIэкIэ Аттикэм нагъэсмэ, къыщагъэзэжкIэ ахэр тыгъэ лъапIэхэмрэ езыхэм я гулъытэрэ щамыгъэщIэну. Тхьэмахуэ и пэкIэ кхъухьхэм щекIуэкIа псори зи нэгу щIэкIа хьэнцэлI гъэрхэр, илъэс бжыгъэкIэ гъущI церпкIэ епхауэ щытахэр, къэлъаIуэрт апхуэдэу куэдрэ зрамыгъэжьэнхэу.
Зи насып къихьу, уд Iэзэхэм зэпаплъыхьу хуит ящIахэм я хьэтыр ялъэгъуащ, хьэнцэхэм зэрепхауэ. Зы тхьэмахуэ дэкIауэ, амазонкэхэр тезэрыгуащ зауэлI нэхъыфIхэу мин тIощI зы жэщым зыфIэкIуэда Аттикэм. Амазонкэхэр мыбы къыщIэкIуар я гуащэ Ипполитэ илъ ящIэжыну арат. Ахэр зауэрт, я дзэпщыщIэ Хурсанэ я пашэу. Щысхьи къикIуэти зимыIэ амазонкэр ирикIуэрт IэфIынэ къалэм и мывэ гъуэгу джафэхэу хьэдэкIэ гъэнщIахэм, Аттикэм и лIыхъужьхэм я псэр яхуIуихыу, къыпэувыр напIэзыпIэм хигъащIэу. Абы къызэрыкIэрыху щIагъуэ щымыIэу зауэрт нурыр къызыщхьэщих Дахэзили. Джатэпэрыжэхэм яхэтт Елэныпэ иныжьри. Ар кIуэрт, токъмакъ абрагъуэр игъэджэгуу, лъэныкъуитIымкIи щызэхиупIэщIа тажхэм ирикъутыхьа щхьэхэмрэ къупщхьэ зэхигъэщэщахэмрэ ебакъуэу. Абы и зы уэгъуэм къызэтригъауэрт илъэсищэ зи ныбжь мывэ блынхэр, и макъ лъэщ шынагъуэр, джэрпэджэжым хуэдэу, дэнэ щIыпIэкIи къыщыIурт, зауэм и зэрыгъэкIий макъыр пщигъэгъупщэу. Ар Геракл еджэрт, абы ирезэуэн щхьэкIэ щIэуэ хуагъэва гъуаплъэм къыхащIыкIа * * * 125 Прозэ
мэIу хьэлъэр игъэдалъэурэ. Ауэ игъуэтакъым гужьгъэжь зыхуиIэ и бийр…
Аттикэр къэзджызджащ, афIэкIа хуэмышэчыжу.
Тесей зы шуудзэ гъэпщкIуа иIэжт, куэдкIэ щыгугъыу. Ахэр къэсын хуейт, амазонкэхэр Афиным и блынхэм гъунэгъу къахуэмыхъу щIыкIэ. ЩIыр зэгуэхуу абы къыдэкIа фIэкIа умыщIэну, амазонкэхэм я пащхьэм шуудзэр къихутащ, адэкIэ кIуапIэ кърамыту. Ауэ зыри къызытемыкIуэж амазонкэхэр егупсысауэ къыщIэкIащ апхуэдэу къэхъункIэ зэрыхъунуми. Абыхэм яутIыпщащ зауэ Iуэхум хуэгъэхьэзыра бгъэхэр. Алыджхэм къагурыIуакъым, уафэм къехуэхам хуэдэу, къызэрыкъуэха бгъэхэр зищIысыр. КъафIэщIащ ахэр амазонкэхэр зэрыхэкIуэдам и хъыбар гуузыр хэкум зыхьыж пощтзехьэ тхьэрыкъуэхэу. Алыдж шуудзэр, бгы къыгуэуам хуэдэу, бийм зэуэ къытезэрыгуащ. Ауэ къыкIэлъыкIуэ дакъикъэхэм бгъэхэм алыдж шухэм къращIар ноби ящыгъупщэркъым я щIэблэм. Япэ шу сатырыр бгъэхэм щIым хаутэжащ, иужь итхэр, сабэм зыри яримыгъэлъагъуу, япэ итахэм ятелъадэурэ, щызэтеукIуриежым, амазонкэ шабзауэхэм зэман кIэщIым къриубыдэу алыдж псори щIым траIулIащ…
IэфIынэ и къалэм и гупсэм екIуалIэ гъуэгур хуитт иджы. Ауэ абдеж зыри зыщымыгугъа къэхъуащ.
Къалэ блын лъагэм къытехьащ Антеипхъу дахэкIейр, Тесей и Iэпэгъуу. Дахэзилэрэ Хурсанэрэ хуэгъэзауэ абы ину жиIа псалъэхэр псоми зэхахащ:
– Си шыпхъухэ! ГущIэгъу къыхуэфщI си щхьэми, си лъагъуныгъэми! Дэ къуаншагъэу дбгъэдэлъыр зэ Iуплъэгъуэм гухэлъ гуащIэ ди яку къызэрыдэхъуа къудейрщ. Иджы сэ Аттикэм срипащтыхь гуащэщ. Абы къыхэкIыу сыныволъэIу си къалэр зэтевмыкъутэну! Си шыпхъухэ, фэ текIуэныгъэр къэфхьащ, лIыхъужьыгъэ нэс къэвгъэлъэгъуащ, ауэ Iэмалыншэу щыткъым мы къалэхэр зэтевмыгъэсхьэныр, мыбы щыпсэухэр зэтевмыукIэныр. Феплъыт мы цIыхухэм я гуащIэдэкIым и инагъым, мыбыхэм я IэкIэ зэрагъэпэщыфа дахагъэм! Сэращ иджы а псоми я гуащэр, сэращ а псори зейр. Сэ сыкъызэрахьам хуэфэщэн жэуап фэ ефтащ, абыкIи фи къалэныр вгъэзэщIащ, зыми фимыгъэкъуэншэжыфын хуэдэу. Апхуэдиз гухэлъ зыхуэсщIа щIалэр ди хабзэкIэ сэ схуэукIакъым, сыту жыпIэмэ ар мыпсэужмэ, си гъащIэм мыхьэнэ иIэжынутэкъыми. А псори IэщIыб сщIыуэ, фи гъусэу сынэкIуэжынри схузэфIэкIынукъым. Ар спэIэщIэу зы махуи сыпсэуфынукъым! ИгъащIэ лъандэрэ цIыхухэм я псэр зыщIэкъу, ягухэр зыхуэусэ лъагъуныгъэм щыщ зы Iыхьэ мащIэ дэри зидгъэIэну, абы и IэфI зыхэтщIэну хуит дыкъэфщI! Аттикэм и хъумапIэшхуэхэм мылъкурэ хъугъуэфIыгъуэу куэд щIэлъщи, фи нэм къыфIэнэр къафщтэ, фхуэшэр фшэ, ди лъагъуныгъэм и щхьэщэхужу. СыныволъэIу сывмыгъэщIэхъуну!
Хурсанэ зэуэ лъэщ, Антеипхъу хуэзанщIэу блын лъагэм къытехутэри, псоми зэхахын хуэдэу жиIащ:
– Си шыпхъу амазонкэхэ! Зауэ нэужьым дэ, зэрыдихабзэу, мылъкурэ лъагъуныгъэу дызыхуейм хуэдиз зыIэрыдогъэхьэ! Иджыпстуи Iыхьэншэ дыхъуакъым! ЖысIэр пэжкъэ, зыри къызыпэмылъэщ си ныбжьэгъухэ?! 126 Прозэ
салъэ: – Пэжщ! – зыжьэу жэуап къат амазонкэхэм.
– АтIэ, иджы дэ къытхуэнэжар мылъкуу къытлъысыр кхъухьхэм идгъэзэгъэнырщ. ФынакIуи дахэвгъаплъэт Аттикэм и хъугъуэфIыгъуэхэм. ДыщэхэкIыу зыри къэвмыгъанэ, текIуэныгъэм и тхьэ IэфIынэ ди шыпхъум и фэеплъым щыгъ дыщэ бостейм фIэкIа. Алыджхэми ирыращIэ: абы ди бостейщ щыгъыр, сыту жыпIэмэ дэ дыхуейуэ ар абы къыхудогъанэри! НэгъуэщI еплъыкIэ зиIэ къыфхэтмэ, фымыбзыщI!
Амазонкэдзэм Алътуд къахокIуэтыкIри, макъ губжьакIэ къоп-
– Антеипхъу, сэ дыщэхьэ сыкъэкIуакъым! Сэ сыкъызытекIухьар уэ уи гъащIэр аращи, си гъащIэр абы ныпызогъэув! КъызбгъэдэкIуатэ!
И гуащэр мы зэзауэм къемылынкIэ зэрыхъунур Тесей къыщыгурыIуэм, ар кIуэри амазонкэ зэпэщIэувахэм я кум дыхьащ. Ауэ Антеипхъу ар къыIуигъэкIуэтащ. Абы фIы дыдэу къыгурыIуэрт, и псэм хуэдэу илъагъу Тесей, хьэщхьэвылъэ шынагъуэр хэзыгъэщIауэ Аттикэм и лIыхъужь нэхъ лъэщ дыдэу ябжыр, Алътуд «щыблэ фIыцIэм» пэщIэувэкIэ зэрытемыкIуэнур.
Тесей иджыри зэ щIэплъащ и щхьэгъусэм и нэхэм, ауэ ерыщагъ фIэкIа зыри щыщIимылъагъуэм жиIащ:
– Мыри Герэ ябгэ и Iэужьщ! Амазонкэ сэфэтым ихьауэ, уэ усфIиукIыну хэтщ ар. Хуит сыкъэщI абы сезэуэну! Уэ зыгуэр къыпщыщIмэ, сэ абы сыкъелынукъым!
– Хьэуэ, Тесей! Ар Герэкъым, атIэ амазонкэ Алътудщ! Ар уэ къозэуэнукъым, зыхуейр сэ си гъащIэращи! Уэ иджыпсту, сыт щыгъуи хуэмыдэжу, алыджхэр къыпхуэныкъуэщ. Дапхуэдиз хьэзабрэ гугъуехьрэ яшэча абыхэм, дэ ди лъагъуныгъэм, ди насыпым папщIэ?! Тхьэхэм дэ тIур ажалкIэ дызэкъуачыну мурад ящIамэ, сэ гъащIэм сыхэкIыжмэ нэхъыфIщ, Аттикэм и пащтыхьыр укъанэу. Псалъэ къызэт Афиныр щIэрыщIэу бухуэжыну, абы и бынхэу зи щIыхуэ уэрэ сэрэ ттелъхэм упсэуху фIы яхуэблэжьыну. НэгъуэщI зы лъэIуи пхузиIэщ, яужь дыдэ лъэIуу: уемыплъ ди зэхэуэм. Сэ сыкъыумылъагъуу сщIэмэ, нэхъ утIыпщауэ сызэуэнущ.
Тесей къыIуокI, и щхьэр къыхуэмыIэту. Абы и фIэщ хуэщIыртэкъым апхуэдиз гухэлъ зэхуэзыIуэта нэхэр иужь дыдэу зэIуплъэжу. АрщхьэкIэ и гум къыжриIэр нэгъуэщIт… Къару имыIэжу, зы бжэщхьэIу гуэрым тетIысхьауэ ар тхьэхэм елъэIурт Антеипхъу къыхуахъумэну, къигъэгугъэрт лъыпэ къахуригъэкIыну, тхьэ щелъэIу унэшхуэхэр яхуиухуэну.
Пшагъуэ къытехьа фIэкIа умыщIэну, и акъылыр зэхэтхъуами, абы зыхищIэрт зэхэуэр зэрекIуэкI щIыкIэр. Зауэм и тхьэгуащитI зэпэщIэувахэм я дэтхэнэ уэгъуэми, жьыр пхибзыкIыу, фий макъ щIэтт. Абыхэм якIэлъыплъ амазонкэхэри алыджхэри а уэгъуэхэм къадыхэкIиикIырт. Ауэ макъ къэIухэр зэуэ щыужьыхым, Тесей къыгурыIуащ фIыуэ илъагъу и щхьэгъусэр зэрыщымыIэжыр.
ГуIэгъуэ иIэу, Тесей и щхьэр къиIэтмэ, къелъагъу и Антеипхъу тхьэIухудыр мыбэуэжу щIым зэрыщылъыр, алыджхэми, зэрыщыгъуэр къагъэлъагъуэу, я тажхэр зэрыщхьэрахыр. 127 Прозэ

Антеипхъу амазонкэхэми алыджхэми зэгъусэу щIалъхьэжащ. Амазонкэхэм ягъэлъапIэрт къэрал гуащэ хъуа я шыпхъум и пщIэр, алыджхэми ябзыщIыртэкъым зэман кIэщIым фIыуэ ялъэгъуа, узримыгъэплъу дахэ, хьэл щабэрэ IущыгъэкIэ псоми ятекIуэжа я гуащэр зэрыхэкIуэдар гущIыхьэ зэращыхъуар.
Зы тхьэмахуэ дэкIри, амазонкэхэм Аттикэр ябгынащ, яубыда кхъухьхэм яхуэшэным хуэдиз мылъку ирагъэзагъэри. Аттикэм псалъэ итащ абыхэм якIэлъымыпхъэрыну, икIи лъапсэрых амазонкэдзэм и Iэужь уIэгъэхэр гъэхъужыным и ужь ихьащ. АрщхьэкIэ Iэхейхэмрэ алыджхэмрэ къахуэнэжа кхъухьхэм ищхъэрэ лъэныкъуэмкIэ ягъэзащ, фракийхэм ягухьэжу, АхынкIэ зыунэтIа амазонкэхэм къапэувын мурадкIэ. Абыхэм зыщагъэпщкIуат Пропонтидэ хым и дэкIыпIэ зэвым. Ауэ куэд зи нэгу щIэкIа уд фызыжьхэр абыкIэ къыпхуэгъэпцIэнутэкъым. Пропонтидэ хымкIэ ягъазэ хуэдэу защIа щхьэкIэ, кIэщIу ягъэшри, ипщэкIэ яунэтIащ, Италием хуэкIуэу. Кхъухьхэм ис гъэр хьэнцэлIхэм куэд яхэтт Италием щыпсэу унагъуэ цIэрыIуэхэм къахэкIауэ. Ахэр лъэпкъкIэ этрусхэм, лыгъурхэм, умбырхэм, апулэхэм, луканхэм ящыщт. Абыхэм къищынэмыщIауэ, гъэрхэм гъунэжу яхэтт къуэкIыпIэ къалэхэм къыдэкIа хьэтхэри.
Ищхъэрэжьыр къадэIэпыкъури, кхъухьхэр куэд дэмыкIыу нэсащ Италием и къалэ Локрэ, алыдж кхъухь зекIуапIэхэм пэIэщIэу хы Iуфэм Iутым. Ауэ абы нэсыхукIэ иджыри алыдж кхъухь зытхух къахуэзэурэ, зыIэщIалъхьащ, амазонкэхэр здынэсар абыхэм хэIущIыIу ирамыгъэщIын щхьэкIэ. Умысакъми, зыри шынагъэ щыIэнутэкъым, дэнэкIи къыщыкъуэху финикийхэм я кхъухь закъуэтIакъуэхэм къищынэмыщIа.
Италием щыщу гъэру алыджхэм яIэщIэлъахэр, Хурсанэрэ Дахэзилэрэ я унафэкIэ, щхьэхуит ящIыжащ, тыгъэ гуэрхэр IэщIалъхьэри. Ар и щхьэусыгъуэу, Италием гуфIэгъуэшхуэ къихъуати, амазонкэхэм я хьэщIэгъуэр ефэ-ешхэ зэпыт хъуащ. Зэгуэрым, гуфIэгъуэ Iэнэм здыпэрысхэм, хэгъэрейхэр къэлъэIуащ амазонкэхэм я дзэхэм ящыщ зы, мыин дыдэми, мы щIыпIэм къыщагъэнэну. ЖаIэрт абыхэм папщIэ этрус ухуакIуэхэм быдапIэхэр ирагъэухуэну, щIы, псы, IэщIэвыщIэ и лъэныкъуэкIи зыхуей щамыгъэщIэну. Хурсанэрэ Дахэзилэрэ ахэр къагъэгугъащ а Iуэхум егупсысыну. Мы псалъэмакъыр къыщыхъеям, амазонкэ куэдым я нэхэм къыщIэлыдыкIа гугъэ нурым зэныбжьэгъуитIым гу лъамытэу къэнакъым. Ауэ зыми зыкърагъэщIакъым.
Абыхэм лъэныкъуэ зрагъэзащ, а Iуэхум тепсэлъыхьын папщIэ. Япэрауэ, быдапIэхэм къыдаша амазонкэдзэм минищэ хъуни хэщIатэкъым, етIуанэрауэ, мыбдеж езыхэм я быдапIэ щаухуэмэ, мы щIыпIэм исхэм иджыри куэдрэ ящыгъупщэнукъым я хуитыныгъэр къахуэзыхьар, абы къыдэкIуэуи мамыру зыIэрагъэхьэфынут щIыщIэхэр. Дахэзилэрэ Хурсанэрэ мы Iуэхум тращIыхьа унафэм лъэныкъуитIми я сэбэп хэлът: амазонкэхэр хуэзэ хъунут Италием
я цIыхухъу нэхъ дахэхэмрэ этрусхэмрэ; иужьрейхэм, цIыхубз 128 Прозэ
хуитхэм нэмыщI, къаIэрыхьэрт сыт щыгъуи къэзыхъумэфын дзэ жыджэр, лъэрызехьэ. Хурсанэрэ Дахэзилэрэ яхузэфIэкIащ я унафэр зекIуэ хасэм щыпхагъэкIыну: амазонкэ минитI хъу дзэ Италием къранэну. Шэч хэмылъу, сэбэп хъуащ а зэныбжьэгъуитIым пщIэшхуэ зэраIэр.
ЕтIуанэ махуэм къыхахын щIадзащ Италием къэнэну гукъыдэж зиIэхэр. Амазонкэхэм я нэхъыбапIэр, зекIуэ къызэрежьэрэ уэндэгъу хъуати, хы гъуэгу кIыхь къапэщылъым и гугъуехьыр яхуэмыхьынкIэ зэрыхъунур къалъытэри, къэнэну хуит ящIахэм хатхащ. Нэхъ кхъухь тэмэму пщыкIутху къыхуагъэнащ абыхэм, мылъкурэ гъавэхэкIыу зыхэпсэукIын хуэдизи иратащ.
Хурсанэрэ Дахэзилэрэ зы кхъухьым ису къежьэжащ, зыри зэран къахуэмыхъуу, зэчэнджэщын, дяпэкIэ ящIэн хуейуэ къапэщылъхэм тепсэлъыхьын папщIэ. Махуэхэм ящыщ зым кхъухьхэр екIуэлIащ хытIыгу щхъуантIэ гуэрым, узэфэ хъун псы щагъуэтмэ, кърагъэхъуэну. Бжэнхэм, губгъуэ джэдхэм, блэ лIэужьыгъуэ гуэрхэм къищынэмыщIа, ахэр зыми щыIущIакъым хытIыгум. ЩIыпIэ-щIыпIэхэм щыплъагъурт щIымахуэм хуэщIа щакIуэ пщыIэхэмрэ яжьэ щызэтетхъуа бгъуэнщIагъхэмрэ. Шэч хэмылъу, цIыхухэр мэз бжэн ещэкIуэну щIэх-щIэхыурэ мыбы къакIуэу къыщIэкIынут. Хурсанэрэ Дахэзилэрэ я цIыхухэр хуит ящIащ, хытIыгум техьэу загъэпсэхуну. Кхъухьхэр жьыпэум дагъэувэри, амазонкэхэр икIащ, заплъыхьыну, ауэ унафэ къыхуащIащ сакъынхэу, псы кърагъахъуэу, бжэн къащэкIуу, жэщ мыхъу щIыкIэ къагъэзэжынхэу. Куэд мыщIэу Хурсанэ бзэгу къыхуахьащ, языныкъуэ амазонкэхэр, хьэпшыпу къащтэфыр яIыгъыу, тIурытI защIауэ хытIыгум зэрытехьамкIэ. Хурсанэрэ Дахэзилэрэ зыри жаIакъым, ауэ пщыхьэщхьэхуэкIуэу, зрикъун хуэдиз псы къабзэкIэ зызэрагъэпэща нэужь, псынщIэу унафэ ящIщ, хъурзэхэр къаIэтыжри, жьыпэур ябгынащ, мыхъумыбз насыпыншэхэр хытIыгум къытранэри. Амазонкэ къэралыгъуэм и хабзэхэмкIэ, гукъыдэж зиIэ псори хуиттэкъым къанжэ унэхэм кIуэну. ЛэгъунакIуэ цIыхухъухэр хэплъыхьауэ къызэрыхахым ещхьыркъабзэу, лъхуэну хуит ящI хурхэри, узыншэрэ теплъэ дахэ зиIэхэу, къыхащыпыкIырт. Апхуэдэ гущIэгъуншагъэм къишэрт амазонкэхэм мыхъумыбзхэр къахэкIыныр. Амазонкэ къэралыгъуэм дежкIэ нэхъыщхьэр лIыгъуэфызыгъуэ Iуэхур аратэкъым, атIэ езыхэм хуэдэ къащIэхъуэжынырт.
Арами, Хурсанэрэ Дахэзилэрэ я унафэкIэ, хытIыгум и жьыпэум къыданащ кхъухьиплI, амазонкэ щIэпхъуэжахэр щIым зэрелэжьын, бдзэжьей зэрещэн Iэмэпсымэхэмрэ хасэн жылапхъэхэмрэ илъу. Хэт ищIэрэ, зэгуэр мы хытIыгу щхъуантIэми хьэт ныпыр щаIэтынщи, дэри хьэщIэу дакъыхуеблэгъэнщ. ГъащIэм къыщымыхъу щыIэкъым – гухэр зэпызыщIэ лъэмыжхэр бгъэс хъунукъым. Ар и щIыкIэу, иджыри амазонкэ щитху щхьэхуиту псэуну ягъэтIысщ, зэрыкIуэфкIэ псынщIэу зрачри, кхъухьхэр Кипр хытIыгум блэкIащ, зыми гу къылъамытэу, икIи мыгувэу есылIащ хьэт къалэ Эблэ пэгъунэгъу хы Iуфэм. Мыбдеж амазонкэхэм кхъухь зыкъом шыгурэ махъшэкIэ щахъуэжри, Эблэ нэс дэлъ махуитI гъуэгур зэпачу а къалэм дыхьэну ежьахэщ. Нэхъ шэгъуафIэ хъун 9 Заказ №377 129 Прозэ
папщIэ, хьэпшып хьэлъэхэр абы дыщэкIэ щахъуэжын я гугъэт. Абы къыдэкIуэу, амазонкэхэм я мурадт езыхэр щIы гъуэгукIэ я хэкум кIуэжыну загъэхьэзыр хуэдэу хъыбар ягъэIуну.
Дахэзилэрэ Хурсанэрэ амазонкэдзэр зэхуэдитIу ягуэшри, Хурсанэ и мин пщыкIутхур иришэжьащ Щхьэлыпсыр хым щыхэхуэжым хуишэу. Абыхэм я мурадт псым зэпрыкIыу, хьэт къалэ Къаннысэ дыхьэнхэу. «Амазонкэхэр щIы гъуэгукIэ я хэку кIуэжыну ежьащи, фракий кхъухьхэр Босфор деж абыхэм къапэплъэу щыткIэ мыхьэнэ иIэкъым» хъыбарыр Фракиемрэ Аттикэмрэ я тIасхъэщIэххэм зэрырахьэжьар амазонкэхэм лъагъэIэсыжащ хьэт дзэпщхэм. Ар зэрызэхихыу, Дахэзилэ и дзэм зричыжщ, зы жэщ-зы махуэм Хурсанэ IущIэжри, псори бгъэдыхьэжащ хы Iуфэм къащежьэ кхъухьхэм. Хьэпшып хъуэжым фIыуэ игъэпсынщIа кхъухьхэр жыджэру зэдэкIуэурэ, Киклад хытIыгухэм нэсащ. Кхъухьхэр апхуэдизкIэ псынщIэу кIуэрти, хамэ кхъухьхэм ялъэщIыхьэурэ яубыдырт. Езыхэм къахуэкIуэу зыIущIэхэри, дадзыхыну Iэмал ирамыту, зэрапхъуэрт.
Апхуэдэурэ, хэхъуэ зэпыт фIэкIа хэщI ямыIэу, Пропонтидэ и дыхьэпIэм нэсахэщ. Нэхъ кхъухь быдэу, бгъэрыуэным хуэщIауэ, зытхух зэбгъурыту япэ ирагъэуващ, Дахэзилэ и унафэкIэ. Абыхэм я мурадт, я кхъухь уэздыгъэхэр ягъэункIыфIу, гу къылъамытэу фракий кхъухьхэм теуэну. Амазонкэдзэр щIы гъуэгукIэ зэрежьэжам и хъыбарыр зи фIэщ мыхъуа бий куэд, я кхъухьхэр зыр зым егъэкъуарэ я мэIухэмкIэ зыщIахъумауэ, дыхьэпIэ зэвым Iуву щызэхэтт. НэгъуэщIу жыпIэмэ, зыплъыхьыпIи зыгъэзапIи яIэжтэкъыми, къатеуэIакIи ялъагъунутэкъым, ялъагъупэми, заужьу абыхэм къапэувыфынутэкъым. Амазонкэхэр бзаджагъэ хуекIуащ: я щIакIуэхэр фэдэнкIэ зэгуадэри, шатыру кхъухьхэм къытраубгъуащ, хьэнцэ лейхэмрэ я бжыкIхэмрэ бгыкъу хуащIри. Алыджхэм я псэр IукIат, кIыфIым къыхэкIыурэ къахуэкIуэ фIыцIагъэ зищIысыр къагурымыIуэу. ЩIакIуэ псыфхэм зы шабзэши япхыкIыртэкъым: къызэрыгуэкI зыпылъхэр ягъэункIыфIырт. Амазонкэхэм, щIакIуэ кIапэхэр траIэтыкIырти, мафIэ зыпылъ шабзэшэхэр къапхъырт. МэIухэри сэбэп зэрыхъу щыIэтэкъым, амазонкэхэм шэхэр уафэмкIэ къехуэхыу къадзырти.
абрагъуэхэр шабзэшэхэр хэнэрт, Тепхъуэ фIыцIэхэр токIуэтри, бгъэрыуэ кхъухьхэр къыщIощ. Япэ уэгъуэм бийм и кхъухь зыбжанэ зэхекъутэ. Бгъэрыуэхэм я щIыбагъ къыдэт адрей кхъухьхэр къызэрыкъуохри, фракийхэр зэтракъутэн щIадзэ.
Жэщ зэхэуэр къызэрыщIидзам хуэдэу псынщIэуи мэужьыхыж. Нэхущым ирихьэлIэу зы фракий кхъухьи псоууэ ихъуреягъым щыплъагъужыртэкъым. Босфор дыхьэпIэм къыщыщIэдзауэ Ахын Iуфэм нэс амазонкэхэм иджы зыри къащыпэувыфынутэкъым.
мафIэ КъыкIэлъыкIуэнущ 130 Публицистикэ 131
Сэхъурокъуэ Хьэутий Хьэзрит и къуэр Аруан районым хыхьэ Старэ Шэрэдж (Дохъушыкъуей) къуажэм 1951 гъэм накъыгъэм и 27-м къыщалъхуащ. Абы къиухащ Къэбэрдей-Балъкъэр къэрал университетыр, -м и аспирантурэр (Москва). Ар ветеринар щIэныгъэхэм я кандидатщ, экономикэ щIэныгъэхэм я докторщ, профессорщ, -м и академикщ.
Сэхъурокъуэр къэрал IэнатIэ иIыгъыу къекIуэкIащ. Ар щытащ КъБР-м и Правительствэм и УнафэщIым и къуэдзэу – мэкъумэш хозяйствэмкIэ министру, егъэджэныгъэмрэ щIэныгъэмкIэ министру.
2011 гъэм щыщIэдзауэ «Ветеринар, фитосанитар кIэлъыплъыныгъэмкIэ Федеральнэ IуэхущIапIэм и Къэбэрдей-Балъкъэр референт центр» федеральнэ къэрал бюджет IуэхущIапIэм и унафэщIщ.
2015 гъэм ар етIуанэу Дунейпсо Адыгэ Хасэм и тхьэмадэу хахыжащ. Сэхъурокъуэ Хьэутий къыхуагъэфэщащ Зэныбжьэгъугъэм и орденыр, медалхэр. Абы къратащ Къэбэрдей-Балъкъэр Республикэм и ЩIыхь тхылъыр. Апхуэдэуи КъБР-м цIыхухэм Iуэхутхьэбзэ яхуэзыщIэ IэнатIэм щIыхь зиIэ и лэжьакIуэщ. КъБР-м и социально-экономикэ зыужьыныгъэмрэ абы и къэралыгъуэр зэфIэгъэувэнымрэ куэд зэрыхищIыхьам икIи жылагъуэ лэжьыгъэм жыджэру зэрыхэтым папщIэ Хьэутий иджыблагъэ къыхуагъэфэщащ «Къэбэрдей-Балъкъэр Республикэм и пащхьэ щиIэ фIыщIэм папщIэ» орденыр. Публицистикэ
Гъуэгу техьэ тенэркъым
ЦIыхухэр фIыуэ плъагъун хуейщ, уэ зыкъебгъэлъагъунумэ, абыхэм пщIэ яхуэпщIын хуейщ, уэ зыхуебгъэщIынумэ – мис апхуэдэ хабзэ къызэрыгуэкIым, ауэ укъэзымыгъэпцIэнум тету мэпсэу иджыблагъэ зи ныбжьыр илъэс 65-рэ ирикъуа Сэхъурокъуэ Хьэутий. Дэ ди зэкъуэш зэныбжьэгъугъэр 1977 гъэм Москва къыщежьащ. Абы щыгъуэм ар гельминтологиемкIэ союзпсо институтым, Скрябин К. И. и цIэр зезыхьэм, и аспирантт, сэ Ломоносов М. В. и цIэр зезыхьэ Москва къэрал университетым журналистикэмкIэ и факультетым сристудентт. Сэ сфIэтелъыджэу сигу къинэжащ дызэхуэзэхукIэ ар псом япэу и анэ Лаушэ зэрытепсэлъыхьыр.
– Ди адэр пасэу дунейм ехыжащ, дэ, быниплIыр, дыкъэзыгъэтэджар, гъуэгу дытезыгъэхьар ди анэрщ, – игу къигъэкIыжырт Хьэутий. – Ди сабиигъуэр, зэрыгурыIуэгъуэщи, тыншу щытакъым. Ди адэр зэрылIар ди анэм хуабжьу къытехьэлъащ икIи сымаджэ ирихъукIащ. АрщхьэкIэ къызэфIэщIакъым: и бынхэр дипIащ, дыдэзыхьэх IэщIагъэ дигъэгъуэтащ. Аращи, сэ си дежкIэ нэхъ лъапIэ дыдэр си анэрщ.
– Хьэутий, гъащIэм уехъулIэн папщIэ цIыхуфIхэм уахуэзэн, абыхэм зыкъыпщIагъэкъуэн хуейуэ жаIэ. А псалъэхэр уэ сыт хуэдизкIэ уэхьэлIа?
– Абы и лъэныкъуэкIэ сэ сынасыпыфIэу къыщIэкIынущ. Дауи, гъащIэр матэщIэдзакъым. Ауэ гугъуехьхэм цIыхур япсыхь. Абыхэм дыхуагъасэ фIым фIыкIэ дыпэджэжу. Япэ дыдэу сэ нэхъ цIыхуфIу икIи Iущу сызыхуэзар Бэрбэч ХьэтIутIэ и цIэр зезыхьэ КъБКъУ-м и ректор Лъостэн Владимирщ. Университетыр диплом плъыжькIэ къэзуха иужь, абы аспирантурэр къысхуигъэлъэгъуащ. АрщхьэкIэ ди унагъуэр гугъуехьхэм хэтти, а зэманым сэ Москва сыкIуэфакъым. Хуабжьу си жагъуэ хъуат а Iэмалыр къызэрысхуэмыгъэсэбэпар. ИлъэсиплI дэкIри, Лъостэныр аргуэру къыздэIэпыкъуащ аспирантурэм сыкIуэнымкIэ, абы кандидат диссертацэри щыпхызгъэкIащ.
– Абы щыгъуэ, сощIэж, уэ Iэмал уиIащ Москва укъэнэну, ауэ ари къыумыгъэсэбэпу ди университетым егъэджакIуэу къэбгъэзэжащ. – Апхуэдэу нэхъ къищтащ Лъостэн Владимир, абы къыхэкIыу фIыщIэшхуэ хузощI. ИужькIи сэ сыт щыгъуи 132 Публицистикэ
а цIыху Iущым сечэнджэщащ. Абы къыздиIыгъащ республикэм Мэкъумэш хозяйствэмкIэ и министерствэм, 1986 гъэр къэсыху сызыщылэжьам, сызэрыкIуэри.
– Сэ фIыуэ сцIыхуу щытащ уэ хуабжьу щIэгъэкъуэн къыпхуэхъуа нэгъуэщIи. Ар Черкесов Георгийщ.
– «Птицепром» объединенэм и Iэтащхьэу щыта Черкесовым сэ унафэщIу сигъэкIуат «Налшык» джэдкъаз фабрикэм. Илъэсищ дэкIри, абы и фIыгъэкIэ сагъэуващ а зэманым республикэм щынэхъ лъэщу щыта «Къэбэрдей-Балъкъэр» джэдкъаз фабрикэм, Нарткъалэ щыIэм, и унафэщIу.
– Уэ уздагъэкIуа а IуэхущIапIитIми а зэманым я Iуэху щIагъуэтэкъым. Къыуагъэза дзыхьыр умыгъэпэжыфынкIэ ушынакъэ? ИтIанэ къулыкъу зэи къуатыжынутэкъым.
– Пэжым ухуеймэ, а зэманым къоупщIыртэкъым уфIэфIуфIэмыфIкIэ – «кIуэ» жаIамэ зэфIэкIат. Уэ узахуэщ: къызэрысщыгугъхэм хуэдэу сыкъыщIэмыкIамэ, занщIэу сыкъагъэлъеинут. Ауэ Тхьэм къысхилъхьащ си къалэнхэм сазэрыпэлъэщын къару.
Дэ псоми дощIэж Сэхъурокъуэм и Iуэхухэр иужькIэ къызэрекIуэкIар. ЦIыхубэ депутатхэм я Аруан район Советым и унафэщIу 1991 гъэм хахри, ар къэрал лэжьакIуэ хъуащ, илъэс нэхъ дэмыкIыуи КъБР-м и япэ Президент КIуэкIуэ Валерий и фIэфIыныгъэкIэ республикэм и Правительствэм и УнафэщIым и къуэдзэу – мэкъумэш хозяйствэмкIэ министру ягъэуващ. А къулыкъур Хьэутий зэрихьащ 2005 гъэр къэсыху, псэуныгъэ, егъэджэныгъэ, щIэныгъэ IэнатIэхэри зэригъакIуэу.
– Къэбэрдей-Балъкъэрым и япэ Президент КIуэкIуэ Валерий си гъащIэм мыхьэнэшхуэ щиIащ, – жеIэ Сэхъурокъуэм. – Хуабжьу сыщогуфIыкI икIи срогушхуэ абы и гупым сыхэту республикэм къыхуэщхьэпэн Iуэхухэм сызэрелэжьам. Шэч хэлъкъым КIуэкIуэ Валерий президенту щыщыта илъэс 15-р ди республикэм и тхыдэм лъэужь дахэу къызэрыхэнам.
КъыкIэлъыкIуэ илъэситхум Сэхъурокъуэр ветеринар, фитосанитар кIэлъыплъыныгъэмкIэ федеральнэ IэнатIэм и къудамэу Къэбэрдей-Балъкъэрым щыIэм и унафэщIу лэжьащ. 2010 гъэм ар аргуэру ягъэуващ КъБР-м и Премьерминистрым идеологие IуэхухэмкIэ и къуэдзэу. Зы гъэ дэкIри, и ныбжьыр илъэс 60 щрикъу махуэм пенсэм кIуащ.
И лэжьыгъэфIым къыпэкIуэу Хьэутий къыхуагъэфэщащ къэралым и дамыгъэ лъапIэ куэд: орденхэр, медалхэр, ЩIыхь тхылъхэр. 133 Публицистикэ
Мы зэманым Сэхъурокъуэр ветеринар, фитосанитар кIэлъыплъыныгъэмкIэ федеральнэ IэнатIэм и Къэбэрдей- Балъкъэр референт центрым и унафэщIщ. Ноби жыджэру хэтщ жылагъуэ лэжьыгъэм. Нэгъабэ и фокIадэм Дунейпсо Адыгэ Хасэм и президенту етIуанэ пIалъэкIэ хахыжащ.
– Уэ сыт щыгъуи цIыху жыджэру, псори зэпэзылъытыфу икIи жыжьэ уплъэу ущытащ. Старэ Шэрэдж щыщ щIалэ къызэрыгуэкIым къэрал къулыкъуми жылагъуэ лэжьыгъэми и Iуэху къыщикIащ. Сохъуапсэ уэ уи къару мыкIуэщIым, цIыхухэр къызэрыдэпхьэхыфым. Сыт абыхэм я хэкIыпIэ нэхъыщхьэр?
– Ар щэхукъым: а псори сэ гъащIэм къыхэсха дерсщ, ди нэхъыжьхэм, си ныбжьэгъухэм сагъэлъэгъуа щапхъэщ. ЛIы Iущ гуэрым зэрыжиIащи, уи гъащIэми ухуэсакъын хуейщ, уи узыншагъэм хуэдэ дыдэу.
– Уэ сэ узоцIыху зэи къызэфIэмыщIэ, зи мурадхэр сыт щыгъуи пхызыгъэкIыф цIыхуу. Ар къыбдалъхуа хьэл, хьэмэ уэ езым гъащIэм къыщыхэпха гъуэгу?
– Сэ хуабжьу сигу ирохь «Зэманым декIур лIыфIщ» адыгэ псалъэжьыр. Абы ущехъумэ пIэщIэкIынкIэ хъуну щыуагъэхэм. Ауэ уубзэ къудейуэ дунейм утетыныр ахъшэ нэпцI уиIэным хуэдэщ – куэдрэ зекIуэнукъым. ЦIыхухэм седэIуэфу, жаIэр зэхэсхыу, абы иужькIэ унафэ къасщтэу сэ зыщезгъэсар КIуэкIуэ Валерий дежщ.
– Иджыри зы упщIэ: сыт уэ уи хъуэпсапIэ нэхъ ин дыдэр?
– Си къуэрылъхум и хьэгъуэлIыгъуэм лезгинкэ сыкъыщыфэнырщ. ИкIи, зэрыгурыIуэгъуэщи, цIыхухэм сэбэп сахуэхъунырщ.
– Сынохъуэхъу укъыщалъхуа махуэмкIэ – Тхьэм узыншагъэ, насып, фIыгъуэ къуит!
ДызэбгъэдэкIыжа иужь, сэ къэсщIащ илъэс куэд хъуауэ хьэлэлу зэрылажьэм папщIэ Сэхъурокъуэ Хьэутий Урысейм мэкъумэш хозяйствэмкIэ и министр Ткачев Александр и унафэкIэ «Урысейм и агропромышленнэ комплексым щIыхь зиIэ и лэжьакIуэ» цIэ лъапIэр къызэрыфIащар.
Епсэлъар Борисщ 134 Публицистикэ
Лъэпкъ зэхэщIыкIым куэд елъытащ
Сэ адыгэм и лъэпкъ Iуэхум сыпэжыжьэу сыщытауэ зэи схужыIэнукъым. 1990 гъэхэм къулыкъу зэмылIэужьыгъуэхэм сыпэрыту Къэбэрдей Хасэм и лэжьыгъэм сыхэтащ, лъэпкъми, адыгэгу зыкIуэцIылъхэми сащымыщу зэи зызбжакъым. Адыгэ Iуэху зепхуэн щхьэкIэ, Iэмал имыIэу Хасэм ухэтын хуейуэ аракъым, атIэ узыпэрыт къулыкъу, лэжьыгъэ, IэнатIэ елъытауэ дэIэпыкъуэгъу ухъуфынращ нэхъыщхьэр. Ноби си пщэм дэлъ къалэным пылъ жэуаплыныгъэр
къызгуроIуэ, ауэ сщIэн хуейхэр жаIэурэ лъэныкъуэкIэ еувэкIыжхэм сахуейкъым, къызбгъурыувэу къыздэлэжьэнщ
сызыхуэныкъуэр. Абы папщIэ къэрал, хэгъуэгу зэмылIэужьыгъуэхэм я лIыкIуэхэр къытхэтщ. Шэч хэмылъу, Iуэхур къыщежьэр гуращэрщ, мурадырщ, псалъэрщ. Ауэ апхуэдиз бэлыхь зытелъа лъэпкъым и лIыгъэр къызыкъуихыу Iуэхум иужь ихьэну игъуэ хъуащ. АбыкIэ сэбэп къытхуэхъунущ ди республикэм и Iэтащхьэри. ИрагъэкIуэкI политикэкIи, экономикэкIи, щэнхабзэкIи, ди лъэпкъэгъухэм къазэрыхущыткIи зэщхьу зы къэрал зэрыщымыIэр дощIэ. А псори къэлъытауэ, а къэралхэм я лIыкIуэу ГъэзэщIакIуэ гупым хэтхэм быдэу ядэлэжьапхъэщ. Зы щIыналъэ, зы бзэ, зы хэку, зы хабзэ диIэжу дыпсэунрат нэхъыфIыр, ауэ тхузэфIэкIыр зэдгъэхъулIэурэ дыбэкъуэнщ, ДАХ-р хэхэс псори зэрыгушхуэ зэгухьэныгъэу щыдгъэIэнщ. 135
СэмэгумкIэ къыщыщIэдзауэ: Иорданием щылажьэ Адыгэ ФIыщIэ Хасэм и тхьэмадэ Къардэн Самир, Амман и мэрием и унафэщI Бельтаджи Акель, Дунейпсо Адыгэ Хасэм и тхьэмадэ Сэхъурокъуэ Хьэутий сымэ. Публицистикэ Дунейпсо Адыгэ Хасэм теухуауэ жыпIэмэ, иджы пIалъэ етIуанэр йокIуэкI сэ абы и тхьэмадэу сызэрылажьэрэ. А лъэхъэнэм къриубыдэу ДАХ-р къэрал къулыкъущIапIэхэм, лъэпкъ щэнхабзэ центрхэм, щIалэгъуалэ зэгухьэныгъэхэм ядэлажьэурэ адыгэ Iуэхур игъэкIуэтащ. Къэбгъэлъагъуэмэ, ДАХ-м и Уставым зэритщи, нэхъыщхьэу зи ужь дитыпхъэхэм ящыщщ адыгэ жылагъуэ зэгухьэныгъэхэм ди къарухэр зэдгъэуIуу лъэпкъым и псэкупсэ, щэнхабзэ хъугъуэфIыгъуэхэм зедгъэужьыныр, тхыдэр зэфIэгъэувэжыныр. Абы ехьэлIауэ тхылъ къыдыдогъэкI, фестивалхэр идогъэкIуэкI, лъэпкъылI нэсу къытхэтахэм я фэеплъ пшыхьхэр къызыдогъэпэщ. Ди лIыкIуэхэр хэтщ Урысеймрэ нэгъуэщI къэралхэмрэ адыгэм теухуауэ щекIуэкI зэIущIэхэм, конференцхэм, пшыхьхэм, апхуэдэуи, Дипломатие зэIухам зегъэужьынымкIэ фондыр, Горчаковым и цIэр зезыхьэр, ди щIэгъэкъуэну, Налшык къалэ дунейпсо жылагъуэ-щэнхабзэ зэIущIэ зыбжанэ къыщызэдгъэпэщащ, Фондым Москва щригъэкIуэкIа зэхуэсми дыхэтащ. ДАХ-м и гуащIэ хелъхьэ хамэ къэрал щыпсэу ди лъэпкъэгъухэм пыщIэныгъэ яхудиIэным, хэкум къэIэпхъуэжхэр лъахэм щекIуэкI гъащIэм хэгъэзэгъэжыным, хэхэсхэм я бзэмрэ я хабзэмрэ яхъумэжыным теухуауэ республикэм щекIуэкI лэжьыгъэм. Дунейпсо Адыгэ Хасэм хэтхэр жэуаплыныгъэ ин пылъу зыпэрыт Iуэхухэм ящыщщ нобэ адыгэбзэм и Iуэху зыIутыр, абы и зыужьыкIэ хъунур, зыуэ щыт литературэбзэ къызэгъэпэщыным ехьэлIахэр. Лъэпкъыр щызыгъэIэж, хъугъуэфIыгъуэ нэхъыщхьэу абы бгъэдэлъ бзэр хъумэным, ар адэкIи зэредгъэфIэкIуэным теухуа зэIущIэ, щIэныгъэ конференц куэд екIуэкIащ блэкIа илъэсхэм. А Iуэхухэм иджыри къыпыдощэ, къищынэмыщIауэ, ДАХ-р хэтщ республикэм къыщызэрагъэпэщ «Си бзэ – си псэ, си дуней» фестивальзэпеуэми, и нэIэ щIэтщ хамэ къэралхэм щыпсэу адыгэ щIэблэм я анэдэлъхубзэр егъэджа зэрыхъури. Къапщтэмэ, иджыпсту къэрал 50-м щIигъум щыпсэу ди лъэпкъыр зэпызыщIэ лъэмыжщ ди щIалэгъуалэр. Ахэр Урысейм и еджапIэ нэхъыщхьэхэм щегъэджэным, хамэ щIыналъэхэм щыпсэу школакIуэхэм адыгэбзэр зэраджын тхылъхэр яхуегъэхьыным, хэхэс сабийхэм Къэбэрдей-Балъкъэрым зыщегъэгъэпсэхуным, нэгъуэщIхэми ди къарурэ зэфIэкIрэ етхьэлIэ зэпытщ. Адыгэ Iуэхум сигу нэхъ зэрыгъуу хэлъыр «ди лъэпкъэгъухэр къедгъэлынущ», – жаIэу, зимыIуэху зезыхуэхэм фIыщIэм и пIэкIэ емыкIу къызэрытхуахьырщ. ИкIи, къызэрысщыхъумкIэ, ахэр зыгуэрым къызэщIегъэст, къа- 136 Публицистикэ
ру гуэрым трегъэгушхуэ. Ауэ абыхэм къагурымыIуэр зыщ: дэ нэгъуэщIым зыкъедгъэгъэсэбэп хъунукъым. Псом япэ ди лъэпкъ, ди щхьэ, ди напэ зэрытхъумэжыным иужь дитыпхъэщ. Сыадыгэщ жызыIэм, псом нэхърэ нэхъыщхьэу хабзэ, адыгагъэ зэрихьэн хуейщ. Абы япэ дыдэу хиубыдэхэр нэхъыжьым и жыIэ щIэтынырщ, зышыIэ пхэлъынырщ, чэнджэщ ущIэдэIунырщ, шыIэныгъэ къыпкъуэкIынырщ. «Гупсыси псалъэ, зыплъыхьи тIыс», – жиIащ адыгэм. Сэ фIы дыдэу къызгуроIуэ нобэрей щIалэгъуалэм я гур зэрыузыр, къэхъукъащIэхэм зэрагъэпIейтейр, псэ къабзагъэм, гу щабагъэм къыхахыу псалъэу зэрыарар. Ауэ мы Iуэхум иужь итхэр щыщыIэкIэ, абыхэм япэплъэн хуейщ. ЩIалэгъуалэращ дэ псори щIэтщIэжыр. Къэрал куэдым щыхэхэс адыгэхэр щызэхыхьэ, щызэчэнджэщ Хасэхэр мэлажьэ. Ауэ а псори зэпхыжар Дунейпсо Адыгэ Хасэращи, абы ищI унафэращ зытетыпхъэр. Абы ебакъуэм фIы къытхуихьыну си фIэщ хъуркъым. 137
СэмэгумкIэ къыщыщIэдзауэ: ДАХ-м и Советымрэ ГъэзэщIакIуэ гупымрэ хэтхэу Шыбзыхъуэ Юрий, Мэкэр Ведат, Бырс Реджаи, Хэкужь Мухьэмэд, ХьэфIыцIэ Мухьэмэд, МэшбащIэ Исхьэкъ, Урым Баки-Сами, Сэхъурокъуэ Хьэутий сымэ.
Ди деж къыщызэхуэсхэм нэмыщI, адыгэ щыпсэу
щIыналъэхэр, хэгъуэгухэр, къэралхэр зэпыщIэныр, зэлъэгъэIэсыныр ди пщэрылъщ. А мурадыр диIэу дэ зыбжанэрэ дыщыIащ Ставрополь краймрэ Осетие Ищхъэрэ – Аланиемрэ 138
Публицистикэ
щыпсэу мэздэгу адыгэхэм, хы ФIыцIэ Iуфэм Iус шапсыгъхэм я деж. ДАХ-м и зэхуэсхэр щедгъэкIуэкIащ адыгэ нэхъыбэ зэрыс хэгъуэгухэм – Адыгеймрэ Къэрэшей-Шэрджэсымрэ. Дэ зыщыдгъэгъупщэркъым ди лъэпкъым и процент 90-р хамэ щIыпIэхэм ипхъауэ зэрыщытыр, пыщIэныгъэхэр яхудиIэщ адыгэ щыпсэу къэрал псоми, хасэ къудамэхэр щолажьэ ди къуэш нэхъыбэ щыхэхэс щIыпIэхэм. Абыхэм къызэрагъэпэщ Iуэхухэми жыджэру дыхэтщ, адыгэ хабзэр, щэнхабзэр зэрахъумэм дыщогуфIыкI, дрогушхуэ ди лъэпкъыцIэр фIыкIэ зыгъэIу цIыху цIэрыIуэхэм. Апхуэдэу нэгъабэ ДАХ-м и лIыкIуэхэр Тыркум, Иорданием, Израилым дыщыIащ. Сэ си гъусащ зи щхьэм пщIэ къыхуащI, зи IэдакъэщIэкIхэр ялъытэ, зи цIэр фIыуэ ящIэ, УФ-м и ТхакIуэхэм я союзым и унафэщIым и къуэдзэ, Адыгэ
Республикэм и ТхакIуэхэм я зэгухьэныгъэм и тхьэмадэ, АР-м,
КъБР-м, КъШР-м я цIыхубэ тхакIуэ, СССР-мрэ УФ-мрэ я Къэрал саугъэтхэм я лауреат МэшбащIэ Исхьэкъ, зи тхылъхэмкIэ, IуэхущIафэхэмкIэ, лъэпкъым хуилэжьхэмкIэ къэрал куэдым къыщацIыху, Къэбэрдей Адыгэ Хасэм и тхьэмадэ, «Адыгэ псалъэ» газетым и редактор нэхъыщхьэ ХьэфIыцIэ Мухьэмэд сымэ.
Ди лъэпкъэгъу хэхэсхэм дащыхыхьам сэ къызгурыIуар зыщ: хамэ къэрал куэдым ипхъауэ псэу адыгэ лъэпкъыр тэмэму зэрыщIэркъым, дуней псор зэпызыщIэ хъыхэр къагупсыса щхьэкIэ, дэ иджыри къэдгъэсэбэпу десакъым. КъищынэмыщIауэ, а псори ди бийхэм нэхъ Iэрыхуэу къагъэсэбэп, дэ къытхэтщ ди зэпыщIэныгъэм кIэ езытыну хуейхэр, Iуэху фIей зезыхьэхэм я жьауэм щIалэгъуалэр щIашэну зи гуращэхэр. Ар къэдгъэхъу мыхъун Iуэхущ, гузэвэгъуэ куэд зи нэгу щIэкIа ди лъэпкъыр аргуэру лъыгъажэмрэ залымыгъэмрэ щIыхуэтшэн щыIэкъым. Дыхуейкъым дэ зэгурымыIуэныгъи зауи. Ар ди щIалэгъуалэм къагурыIуэну сыхуейт. Пэжыр жыпIэмэ, абыхэм сахэта нэужь къызгурыIуащ захуагъэр зи гъуазэ, акъыл зыбгъэдэлъ тхьэмадэфIхэр дызэриIэр. Я бзэр, хабзэр, тхыдэр хъумэным иIэ мыхьэнэр, адэжь хэку я щIыбагъ къызэрыдэтыр зыхэзыщIэ, лъэпкъ Iуэхум зэран къыхуэмыхъуIауэ ипэкIэ гъэкIуэтэным и телъхьэ нэхъыжьыфIхэм сагъэгушхуащ. Къапщтэмэ, къэрал псоми дэ щызэхэтхащ ДАХ-м иригъэкIуэкI лэжьыгъэр лъэпкъым ифI зыхэлъ защIэу къызэралъытэр. КIэщIу жыпIэмэ, лъэныкъуитIри псалъэмакъ лей хэмылъу дызэгурыIуауэ жыпIэ хъунущ. ЗэкIэлъыкIуэныр Iэмал зимыIэщ, ар быдэу хьэкъ сщыхъуащ ди лъэпкъэгъухэм Публицистикэ
сахыхьа нэужь. Зы закъуэщ лъэпощхьэпо тхуэхъур – ар лъэпкъыр зыгъэбгъунлъэну хуей закъуэтIакъуэхэр къызэрытхэтырщ, мылъку щхьэкIэ нэгъуэщIхэм я Iэпэм дэджэрэзу дэ ди гъуэгу къытехьэхэрщ. ЗэрыжысIащи, абыхэм щIалэгъуалэр дэIуэгъу зэредмыгъэщIыным дыпылъын хуейщ Iэмал имыIэу. Сыт щхьэкIэ жыпIэмэ, къарууэ, акъылу дэ къытщIэувэр ахэращ. ЗэгурыIуэныгъэрэ гуапагъэкIэ къытпежьэм гу къабзэу дыкъыхущIэкIынущ, зигу Iей илъым зедгъэщIэжынущ.
Илъэс 25-рэ хъуауэ лажьэ Дунейпсо Адыгэ Хасэм цIыхухэм хьэкъ ящищIыфауэ си гугъэщ зэманым къыхуигъэув къалэныщIэхэм пэлъэщу, къищтэ унафэхэмкIэ жэуап ихьыжыфу зэрыщытыр. ДяпэкIи апхуэдэущ зэрекIуэкIынур. Си фIэщ мэхъу иджы лажьэ гупым адыгэм IуэхуфI хуилэжьу, хамэ къэралхэм щызэбгрыпхъа зэкъуэшхэр зыщIигъэуIуэу, и хэку цIыкIури, Урысей псори нэхъ лъэщ, быдэ хъун щхьэкIэ и къару емыблэжу зэрылажьэр. Ди лъэпкъыр зэрымащIэм дигъэгумэщIми, щIыналъэ куэдым зэрыщыпсэум гур хегъахъуэ. Дэнэ къэрал щыпсэу адыгэми пщIэ къыхуащIу апхуэдэщи, Тхьэм иригъэфIакIуэ, дэри ди хэкум зедгъэузэщIу, ди лъэпкъ Iуэхухэр дгъэкIуатэу ди къуэшхэм дадэлэжьэнщ. Хьэутий, Дунейпсо Адыгэ Хасэм и тхьэмадэ 139 140
Публицистикэ И ПЭЖ (Эссе пэлъытэ). УсакIуэм и пэж пшынэр
Ем дауэгъу ныхуохъу. КIуащ БетIал
«ЩоджэнцIыкIу Алий»
кантатэм щыщщ
Зэрыхъун хуейри аракъэ сыт щыгъуи.
ДауикI, усакIуэм емрэ фIымрэ зэхигъэкIыфу ем пэщIэтыфмэ, фIыр и хъуэпсапIэмэ, и пшынэри сыт щыгъуи пэжым и телъхьэмэ.
дунейм тетмэ, 2015 гъэм май мазэм и зы махуэу Налшык и хьэблэ «Затишье»-кIэ зэджэм щыIэ кхъэжьым и дыхьэпIэм деж цIыху куэд щызэхуэсат. ЛъэныкъуэкIэ укъыщеплъкIэ къыпхуэщIэнтэкъым мыбы щекIуэкIыр зищIысыр. ЛIа щIалъхьэ жыпIэнути, зыкъом щIауэ абдеж зыри щыщIалъхьэжыркъым. ЦIыхухэми жэназы къэкIуауэ фэ ятеткъым: зэхуэгуфIэу сэлам зэраххэр, макъ утIыпщакIэ мэуэршэрхэр, телевиденэ лэжьакIуэхэри, я Iэмэпсымэ зэкIэщIэпIиехэр я Iэдэжу, зэм модэкIэ, зэм мыдэкIэ къыщыщIедзхэр. Мыгувэу псори кхъэбгъу дыдэм деж щыхэтIа фэеплъ дамыгъэм къоувэкI. Къызэхуэсахэм ящIэрт ар зи кхъащхьэр – къэбэрдей усакIуэшхуэ КIуащ БетIал. Кхъащхьэр япэм зэрыщытамрэ иджы цIыхухэм ялъагъумрэ куэд я зэхуакут. Абы зэхуаку яIэ зэрыхъуа щIыкIэм щыгъуазэхэм, кхъащхьэм и щытыкIэм иригузавэу къекIуэкIахэм сэри сащыщт. КъэбэрдейБалъкъэрым и ТхакIуэхэм я союзым сыщылэжьа лъэхъэнэм мызэмытIэу Iуэху къэсIэтат усакIуэшхуэм и фэеплъу республикэ зэхыхьэ егъэкIуэкIыным, и цIэр гъэлъэпIэным ехьэлIа нэгъуэщI Iуэхугъуэхэр зэфIэгъэкIыным, ар щыщIалъхьа щIыпIэм дежи хуэфащэ сын щыгъэувыным теухуауэ. КIуащыр къызэралъхурэ илъэс 85-рэ, 90, 95-рэ щрикъухэр а лъэхъэнэм хиубыдати, Союзым и правленэм къыбгъэдэкI лъэIу тхылъхэр унафэщI нэхъыщхьэ дыдэхэм я цIэкIэ езгъэхьат. Iуэхур и пIэм тхуичакъым, сыт дымыщIами. Щымыхъужым, спонсор къэдвгъэлъыхъуэ, кхъащхьэм кхъэлэгъунэ хуэдэ гуэр трищIыхьыну – жысIэри ари къыхэслъхьат. Ар нэхъ хэкъузауэ зэрыта письмор ТхакIуэхэм я союзым къыщIэкIат 2010 гъэм августым и 12-м, 012-61 номерыр иIэу. Абы итахэм ящыщ гуэрхэр къэдгъэлъэгъуэжмэ, лей хъункъым, усакIуэм и биографиер, и творчествэ щIэиныр джыным, хъумэным елэжьхэм зыгуэркIэ къахуэщхьэпэнкIэ хъунщ. Публицистикэ
КIуащ БетIал и кхъащхьэм щIэуэ трагъэува фэеплъыр 141
Литературэм зэрыщылэжьа зэман кIэщIым къриубыдэу КIуащым хузэфIэкIащ Къэбэрдей-Балъкъэрым и культурэм, щIэныгъэм зегъэужьыным хэлъхьэныгъэ мылъытэ хуищIыну, адыгэ усыгъэм иджыри къэс къамыгъэсэбэпауэ иIэ хэкIыпIэхэр къихутэфащ, абыхэм ящыщ куэд и творческэ лэжьыгъэм хиухуэнащ, езы адыгэ усэ гъэпсыкIэр щIэныгъэ хабзэхэм тету зэрыджын хуей щIыкIэхэр гъунэ ирилъащ, «Нарт» эпосыр зэхуэхьэсыным, къыдэгъэкIыным елэжьащ, къэбэрдей IуэрыIуатэр зэратхыжа, печатым къызэрытрадза щIыкIэхэр къипщытэжащ. Поэзием лъэужь мыкIуэдыжын къыхинащ. ФIыкIэ ягу къинащ ар зыцIыхуу щыта псоми. Бэм и гум щегъафIэ а цIыху телъыджэ дыдэм и цIэри, и щхьэри. МащIэ дыдэщ езы къэралым усакIуэ гъуэзэджэр гъэлъэпIэным папщIэ илэжьар. Илъэс куэдкIэ ТхакIуэхэм я союзри литературэр фIыуэ зылъагъухэри иужь итащ КIуащым и цIэр Налшык и уэрамхэм ящыщ зым фIегъэщыным. Небэ-къебэми, абы унафэ гуэр тращIыхьат. Ауэ уэраму усакIуэшхуэм ирапэсар зы хьэдэгъуэдахэ дыдэщ, унэ жыхуэпIэну зытхух нэхъ темыту, къалэ шындэбзий сытхэм нэхъ ещхьу. Апхуэдабзэу зэхэзедзэн, кIэрыутIыпщ ящIащ усакIуэм и кхъащхьэм абы и бюст, е барельефу щIа и сурэт зыхэт сын тегъэувэн Iуэхури.
КIуащыр дунейм щехыжам ар щыщIалъхьам деж щагъэуват зауэ зэманым сэлэт хэкIуэдахэм я «къуэшыкхъэхэм» трагъэувэу щыта «пирамидкэ» сын цIыкIухэм хуэдэ, и щхьэм къэнжалым къыхэбзыкIа вагъуэ плъыжь къуапитху тету. Университетым ды- 142
Публицистикэ
щыщеджэм ди общежитыр здэщыIэр а Затишьер арати, кхъэм дыщыблэкIкIэ абы дыщихьэ къэхъурт, сын гъэщIэрэщIахэм деплъу, абыхэм ятет тхыгъэ гущIыхьэхэм тфIэгъэщIэгъуэну дыкъеджэу куэдрэ дыщит щыIэт. Поэзие дыдэ, философие гупсысэ куу зыхэлъ яхэтт а тхыгъэхэм. Иджыри си гум ихуакъым абыхэм ящыщ зы: «Я уже дома, а ты еще в гостях». «Дома» жыхуиIэр пэж хъунт, ауэ, сыт, зыри хуэпIащIэркъым апхуэдэу и унэ етIысылIэжыным.
Зэгуэрым Мэзыхьэ Борис дэрэ кхъэм дыкъыдэкIыжыну дыкъежьэжауэ дымыщIэххэу дрихьэлIащ хьэрф текIыжахэмкIэ, ари мыIупщI дыдэу, «Бетал Куашев» жиIэу зытетха, удзыжьхэм щIагъэнэпэным нэса «пирамидкэм». Ди жагъуэ хъуауэ, зыри жыдмыIэфу, зыкъомрэ дыщытащ, апхуэдизу фIыуэ тлъагъу усакIуэм абы нэхъ пщIэ зэримыгъуэтыжар тхузэмыгъэзахуэу. ДызэгурыIуам хуэдэу, тIури зэуэ дыIэбэри, удз ежьужьхэр къыхэтчу щIэддзащ, зэрытхузэфIэкIкIэ кхъащхьэр дгъэкъэбзащ.
Абы иужькIи мызэ-мытIэу дыкIуащ абдеж общежитым дыщIэсыху. Зэм гъатхэу, удзхэр къызэщIэрыуауэ дрихьэлIат. Ежьужьхэм емыщхьу, яжьафэ-щIыхуфэ дахэ зыщIэлъадэ и тхьэмпэ бгъуфIэхэр зэкIэщIигъэкIуэтауэ зы удз лъагэшхуэ кхъащхьэм ику дыдэм тетт. Ар къитчакъым. Тхьэмпищ зыпыт зы къудамэ цIыкIу къыгуэсчри къыздэсхьат. НэхъыфI дыдэу слъагъу (иджыри къыздэсым) си тхылъхэм ящыщ, КIуащ БетIал и «Тхыгъэхэм», 1958 гъэм къыдэкIам, дэслъхьащ. Тхылъым езым и жинтым апхуэдэ къудамэ сурэт тещIыхьащ, тхьэмпэ Iувхэр пытыжу, «Тхыгъэхэм» я етIуанэ тхылъу 1966 гъэм къыдэкIами тетщ а сурэт дыдэр, жызум къудамэм ещхьщ, зыгуэр къикIыу къыщIэкIынщ – къысхуэщIэркъым. ГъащIэр зэрыуахътыншэм и нэщэнэу къыпфIощI.
КъэкIыгъэ псоми къащыщIыр аращи, си удз тхьэмпэр куэд димыхыу гъууэ щэщэжын хуейт. Ауэ зы зэман дэкIауэ тхылъыр къыщызэтесхам тхьэмпищри гъупцIауэ, шылэ Iуданэ щызэпрылъэфа нартыху бзийм хуэдэу ущызэкIэщIэплъу гъутIауэ, щабэу Iэпэм щIэжырт, щэкI бзыхьэхуэ гуэр фIэкIа умыщIэну, папирус хъуащ
жыпIэнт. Нэхъ перо пабгъуэ зыфIэлъ ручкэкIэ (абы щыгъуэ «шарик» щыIакъым) тхьэмпэхэм яку дэтым тестхащ: «С могилы Бетала Куашева». Илъэс куэдкIэ апхуэдэу дэлъащ тхылъым, гъуакъым, щакъым икIи лъэлъакъым. Иджы дэлъыжкъым, сигу къоуэ. СщIэркъым зэрыхъуар. Апхуэдиз зэманым мащIэрэ дыIэпхъуа, мащIэри схъуэжа си тхылъхэм я хъумапIэри. Фэеплъ пэлъытэу зесхьа удз тхьэмпэр симыIэжми, езы БетIал тхылъым хуитха усэм и псалъэхэмкIэ схужыIэнущ: сыт щыгъуи си гъусэщ.
УсакIуэм и кхъащхьэр фейцейуэ къызэрынам, тхьэм и шыкурти, иригумэщIыр ди закъуэтэкъым, нэхъ зыгуэр зыхузэфIэкIхэри иужь ихьат ар «къэрал Iуэху» ящIыну. Ахъшэ гуэри къыхуаутIыпщауэ къыщIэкIынт. Зи гукъэкIыр хэтми наIуэкъым, – усакIуэм и гъащIэ кIэщIыр къыхэщыжын, абы и вагъуэр нуру тхыдэм зэрыщылыдар къикIын хуэдэу ягъэпсат фэеплъыр. Ауэ къызыхащIыкIар куэд зымыхьыну бетон лIэужьыгъуэт, зы зэман дэкIри пкъыгъуэхэр къещэщэхыжащ, псори зэтещахэу хуежьащ. Арати, кхъащхьэр аргуэру зеиншафэу, удзыжьхэмкIэ зэщIэкIэжауэ къэнащ. КIуащыр къызэралъхурэ илъэс 90 щрикъу гъэм тхакIуэ союзым и лэжьакIуэхэр зыщIызгъури кхъэм дыкIуащ. Дегупсысащ тхузэфIэкIынум. КъызэрыщIэдзэн хуейр арагъэнти, аргуэру письмоушхуэ стхащ Публицистикэ
абы щыгъуэ ди нэхъыщхьэу щытам и цIэкIэ. Чэнджэщ есхьэлIэ хьисэпуи къыхэзгъэщат: ахъшэ зэхэддзэну Iуэху къетхьэжьэ мыхъуну пIэрэ? Жэуап зыри къытIэрыхьэжакъым. Нэхъ мылъку зиIэ гуэрхэм сэр-сэрурэ ясIуэкIати, «ерэхъурэ», «хъуным» фIэкIакъым. ТхузэфIэкIыр арати, дызэгурыIуащ адыгэбзэкIэ тхэ щIалэгъуалэм я зэгухьэныгъэу Союзым щыIэм, «ШыхулъагъуэкIэ» дызэджэм, хэтхэр кIэщI-кIэщIурэ кIуэурэ, КIуащым и кхъащхьэр зэлъыIуахыну, абы зэпымыууэ кIэлъыплъыну. КIуахэщ, кIэлъыплъахэщ, арщхьэкIэ бетоныр зэтещэщэныр абыкIэ пхузэтегъэувыIэнт?
2015 гъэр Литературэм и илъэсу къэралым щагъэувати, ар республикэм зэрыщекIуэкIынум и программэм и зы унэтIыныгъэу къащтэну дыщIэлъэIуат: мы пщIэшхуэ зиIэн хуей, фIыгъуэ защIэкIэ тхыдэм къыхэнэну дызыщыгугъ илъэсыр, дызэхэлъадэрэ дыкъафэ, дыджэгуу, усэ дыкъеджэрэ Iэгу деуэу дызэбгрыкIыж къудей мыхъуу, литературэм и щыIэныгъэр, и лъабжьэр тэмэм хъуным ехьэлIа Iуэхугъуэ пыухыкIахэр, иджыри къэс дызыхунэмысахэр, щызэфIэдгъэкI илъэс дывгъэщI. ЗэфIэгъэкIын хуейуэ къэдгъэлъэгъуахэм ящыщт дунейм ехыжа тхакIуэхэм, усакIуэхэм я фэеплъыр гъэлъэпIэныр, щыщIалъхьа щIыпIэхэр зэлъыIухыныр, фэеплъ сын, сыт хуэдэхэр къэгъэщIэрэщIэжыныр, абыхэм я цIэхэр уэрамхэм, школхэм фIэщыныр, ахэр щыпсэуа унэхэм мрамор пхъэбгъухэр кIэрылъхьэныр, музейхэр къызэIухыныр, зэгъэпэщыжыныр, тхылъхэр къыдэгъэкIыныр, н.къ. Апхуэдэ тхакIуэхэу 32-рэ диIэт.
Литературэм и илъэсыр егъэкIуэкIынымкIэ къызэгъэпэщакIуэ гупым и япэ зэIущIэм дыкъыщыпсалъэу, зэфIэгъэкIын хуейуэ къэтлъытэ куэдым ящыщу дэ нэхъ теткъузат КIуащым и Iуэхум: къызэралъхурэ илъэс 95-рэ зэрырикъур Iэтауэ гъэлъэпIэн, и кхъащхьэм абы хуэфащэ фэеплъ тегъэувэн, республикэр апхуэдизу къулейсыз хъуамэ, спонсор къэгъуэтын зэрыхуейри щIызгъужат. Си псалъэр сыухыу сыщытIысыжам къызбгъэдэс Котляров Виктор къызэIущэщащ: «Дэ абы щхьэкIэ спонсор къэдгъуэтащ.» Мис а «къагъуэтам» кърикIуар арат Затишьем щыIэ кхъэжьым и дыхьэпIэм деж май махуэ дахэу цIыху куэд щызэхуэзышэсар.
ТхакIуэ, публицист, краевед, тхылъ тедзапIэ зыгъэлажьэ Котляров Викторрэ абы и щхьэгъусэ Мариерэ Iуэху щхьэпэ куэдкIэ къыщацIыху ди республикэми, нэгъуэщI щIыпIэхэми. Кхъэм къыщызэхуэсахэм яIыгът мы Iуэхум ирихьэлIэу Котляровхэм КIуащым теухуауэ къыдагъэкIа тхылъри. Абы ихуа тхыгъэхэм ящыщ зым Виктор гум ехуэбылIэу къыщиIуэтэжырт КIуащым и гъащIэр, и поэзиер гъунэгъу дыдэ къызэрыхуэхъуа щIыкIэр. Псори-тIэ, сабиигъуэм къыщожьэ. Виктор и адэ, журналист Котляров Николай БетIал и ныбжьэгъухэм ящыщт, Виктори цIыкIу дыдэу ар илъэгъуат. УсакIуэр дунейм ехыжа иужькIи «Беталчик» теухуа хъыбархэр и псалъитIым язт адэм. Ауэрэ щIалэр дихьэхащ КIуащым и гъащIэм и къекIуэкIыкIам, и творчествэм, абы и хьэ цIыкIум щхьэкIэ яIуэтэжхэм «мистикэ» жыхуаIэм хуэдэ гуэрхэр хилъагъуэ хъуащ. БгъэщIэгъуэни хэмылъынкIэ хъунщ: усакIуэхэр, адрейхэр зыщымыгъуазэ Iэмал гуэрхэмкIэ дунейм и щэхухэм щапыщIа, мэгъу зэфIэкI щаIэ къохъу. БетIал дэнэ кIуэми Барсик хьэ цIыкIур и гъусэт. Быдэу жаIэ усакIуэр лIа нэужькIэ Барсик махуэ къэс гурыму абы и мащэм щхьэщылъауэ, абдежми телIыхьыжауэ. 143 Публицистикэ
Иджы бгыр зэракъутэр Интернетыр аракъэ? Котляров Виктор КIуащым и фэеплъ сын къещэщэхыжам и сурэтхэр компьютерым ирилъхьащ, нэгъуэщI сурэтхэри щIигъуащ, кIуэаракъэ, уи гум емыжэлIэнкIэ Iэмал зимыIэ жыIэгъуэхэмкIэ щIигъэбыдэжащ. «Сэ си псалъэр зыхуэгъэзар патриот нэсу, адыгэ цIыху щыпкъэу зызыбжыжхэрщ, гурыхуагъэм и хэлъэтым зыщиIэт лъагапIэхэм щыгъуазэхэр, абы иригузавэхэр, лъэпкъыр лъэпкъыу зэтезыIыгъэ къарур зищIысыр къызыгурыIуэхэрщ.» ЦIыхуибл къыпэджэжащ къагурыIуэу – псоми зэхэту сом минипщI къагъэхьащ. Адрейхэр езы Котляровхэм къаугъуеящ. Ауэрэ дэIэпыкъуэгъу куэд къыкъуэкIащ – псом япэу ухуэныгъэм пыщIа адыгэ щIалэхэм ящыщу. Хэт сыныр къызыхащIыкIыну мывэр къишащ, хэт абы елэжьыну цIыхухэр къигъэкIуащ, хэти кхъащхьэр къызэрагъэтIылъыхьыну плиткэхэр къришэлIащ. «Сэ мыбы хэсщIыхьар, си цIэр къыхэгъэщ» жиIэу зы къэувакъым – фIыгъуэу, псапэу ящIар фэрыщIыгъэкIэ зэрамылэжьам и щыхьэткъэ ар? Виктор и тхыгъэми абыхэм ящыщ зырызхэм я цIэр ириIуэ мыхъумэ, я унэцIэр къигъэлъагъуэркъым. 144
СэмэгумкIэ къыщыщIэдзауэ: Къэбэрдей-Балъкъэрым и Iэтащхьэм и чэнджэщэгъу Дроздов Игорь, Къэбэрдей-Балъкъэрым Печатымрэ цIыхубэ коммуникацэхэмкIэ и къэрал комитетым и унафэщIым и къуэдзэ Конаков Хьэсэн, Къэбэрдей-Балъкъэрым и цIыхубэ тхакIуэ Елгъэр Кашиф, Къэбэрдей-Балъкъэрым и ТхакIуэхэм я союзым и унафэщI КхъуэIуфэ Хьэчим, тхакIуэ Котляров Виктор сымэ. Котляровыр мы Iуэхум иужь щIихьар, дауи, КIуащ-усакIуэм и тхыгъэхэм зэрыдахьэхырщ, и фэеплъым хуэфащэ пщIэ зэримыгъуэтым зэригъэпIейтейрщ. КIуащым хуищIа пщIэмкIэ и адэм и фэеплъри игъэлъэпIащ. Зыдвгъэумысыжыт: махуэ къэс дыхуэзэу пIэрэ апхуэдэ щапхъэ?
Фэеплъыр къыщызэIуахым къызэхуэсахэр КIуащым и усэхэм къеджахэщ, абы теухуа гукъэкIыжхэмкIэ зэдэгуэшахэщ. Псоми фIыщIэ ин хуащIащ Котляровымрэ абы къыдэIэпыкъуахэмрэ. Дэри псалъэ гуапэхэр жытIащ абыхэм яхуэгъэзауэ. Гукъани хузиIэт сэ Виктор. «Спонсор къэдгъуэтащ» – къызжиIа мыхъумэ, абы Публицистикэ
къыфIигъэкIатэкъым, «щэхур» къысхузэIуихыну фIэфIтэкъыми, сэри хэзгъэзыхьатэкъым, Iуэхум пыхьэн щыхуейм деж дызэрыщIэнщ – жыхуэсIэу. Сэ компьютерым срилэжьэфыркъыми, интернетым щекIуэкIхэм сыкIэлъыплъыркъым. Слъэгъуатэкъым Виктор фейсбукым ирилъхьахэр, жаIэуи зэхэсхатэкъым. Псори хьэзыр хъуа нэужьщ хъыбар щыдагъэщIар. Дэри зыгуэркIэ дыхэувэнтэкъэ! НэгъуэщIхэми гукъанэ ящIащ – ари ди деж къахьу: щхьэ къыджамыIарэ, адрей-модрей. Нэхъ шхыдахэм ящыщщ Елгъэр Кашиф, «Адыгэ псалъэ» газетми щитхыжащ ар. Кашиф КIуащыр фIы дыдэу илъагъуу, къилъагъужу щытащ. Езыр псоми фIыуэ щIэтлъагъу куэдым нэмыщIыжкIэ, и сом икъузу дунейм зэрытемытыр дощIэри, шэч къытетхьэркъым а Iуэхум и Iыхьэ дэнэ къэна, IыхьитI-IыхьищкIэ, нэхъыбэжкIи Кашиф хэувэфыну зэрыщытам. Гукъанэр къызыхэкIыр гурыIуэгъуэщ. Ауэ нэхъыщхьэр аракъым. Нэхъыщхьэр Iуэхуу зэфIэкIарщ. ИтIани, ар псом япэу зи пщэ дэхуэм, къэралым, зэфIигъэкIамэ, нэхъыфIат. Е лъэпкъым. Дэри абы дыхэту. Иджыри Iэджэ щIэн хуейщ усакIуэм хуэфащэм унэсын щхьэкIэ. Абы къилэжьащ мылъэлъэжын пкъыгъуэ къыхэщIыкIа и бюст и кхъащхьэм тетыну, фэеплъ сын екIу щыхуагъэувыну Налшык, е щалъхуа къуажэм, районым. Зэрытлъагъущи, цIыхухэм, куэд-мащIэми, япшын усакIуэм и щIыхуэу ятелъыр. Къэралырщ зикI а щIыхуэр зытригъэкIыжыну емыпIэщIэкIыр. КIуащ БетIал и гъащIэми, ар дунейм ехыжа иужькIэ и щIэин хъуами наIуэу къыхэщащ литературэм и тхыдэм куэдрэ къыдекIуэкI зы хабзэ жагъуэ – усакIуэр псэуху и дунейр хьэзабу ирагъэхьу, лIа нэужькIи здэкIуам щамыгъэпыIэу къызэрыхъур. Зауэ нэужь республикэм и культурэ гъащIэм нэхъ уардэ дыдэу хэтахэм ящыщщ КIуащыр. Тхылъеджэм ар и гущIагъщIэлът, щIалэгъуалэм я тхьэ пэлъытэт. Ауэ щыIэт абы литературэм щIэуэ жьы щIригъэхур зыфIэмыфIыщи. И дуней тетыкIэр – зыми и щхьэр зэрыхуимыгъэщхъыр, игу илъыр ехьэкI-нехьэкI хэмылъу къызэриIуатэр, унафэщIхэм зэрызадимыгъэшыр – зыхуэмышэчхэр нэхъыбэжт. Дауи, абы щыгуфIыкI хъунтэкъым усакIуэр, ауэ и хьэл-щэн ихъуэжыну, хьэмэ къэдзыхэну и пщIыхьэпIэ къыхэхуэртэкъым:
СощIэр сэ, зыкъомым ягу сырихькъым,
Ауэ сэ си гъуэгум сырикIуэнщ,
ПщIэншэу дин щIэкъуным зыри къихькъым,
Сыерыщщ – ухыгъэм сеплъэкIуэнщ.
«Перестройкэм» лъандэрэ къэралым щекIуэкIа зэхъуэкIыныгъэхэм гугъэ уагъэщIынт ди культурэм и лэжьакIуэхэу КIуащым хуэдэу лей зытехьэу щытахэм яхуэфащэ пщIэ ягъуэтыжыну. АрщхьэкIэ – дэнэт. Мис аргуэру КIуащым и юбилей илъэсри, «Литературэм и илъэсри» икIащ. Адрейхэм илъэси 5 е 10 къэс хуащI литературэ пщыхьэщхьэшхуэхэм хуэдэ гуэр КIуащым аргуэру къылъысакъым. Республикэ дамыгъэ иIэу гуфIэгъуэ зэхуэс абы зэи хуащIыхакъым. Ауэ щыхъукIи, иджы хуэдэу зэи куэд хъуакъым
апхуэдэ пщыхьэщхьэхэр. Япэхэм щыгъуэ псори «политикэ конъюнктурэ», «совет интернационалым» – урыс-адыгэ-балъкъэр зэпэбжым – тещIыхьын хуей хъурт. Иджыри абы зэрытекIышхуа 10 Заказ №377 145 146
Публицистикэ
щыIэкъым, нэхъри гуемыIу къыхэхъуащ: ахъшэ-бохъшэм и хъуным литературэри ехъу. Зи бын, зи благъэ нэхъ хуэщIахэм я юбилейхэр нэхъ Iэтауэ дах, тхакIуэхэм я цIэр уэрамхэм фIэщыныр, фэеплъ къыхузэIухынри абы къегъэпсынщIэ.
А псом дэ дызэреплъыращи, сыт хуэдэ литературэ пщыхьэщхьэри фIыщ, куэд и уасэщ, цIыхур тхылъым къешэлIэжыным, тхакIуэр нэхъыбэм къацIыхуным хуощхьэпэ. Ауэ зыр, ари нэхъ пажэр, дагъэкIуатэу, мыдрейр къыщыдагъэкIуэткIэ, утыкур нэхъ зыхуэфащэм уегупсысын хуей мэхъу. Иужьрей зэманым хъуэхъу ехьэжьа зращIэкIа тхакIуэхэм ящыщ зы ар нэхъ щIылъагъэсар нэхъыщхьэхэм ящыщ гуэрым «къигъэнахуэрт» мыпхуэдэу: «ТекIуэныгъэ иныр илъэс 70 щрикъу илъэсщ, ар зауэм хэтащ.» Тхьэм къытхуимыухкIэ зауэм хэтам, зыри химыщIыхьауэ дощIри, ауэ Iухьэу къыIукIыжам, и гугъуехьыр къэдмылъытэну, абы хуэфащэ пщIэ хуэдмыщIыну. Согугъэ сэ абыкIэ зыми и гукъанэ къыстемыхуэну, тхэн зэрыщIэздзэрэ ди зауэлIхэм лIыхъужьыгъэу зэрахьар къэгъэлъэгъуэжынырщ нэхъ Iуэхуу зесхуар. Ди тхакIуэхэр, жыпIэнурамэ, хуэмыхуу хэтакъым зауэм. Къардэн Бубэ, Нало Ахьмэдхъан, КIыщокъуэ Алим, Шортэн Аскэрбий, ЩоджэнцIыкIу Iэдэм сымэ лIыгъэм и дамыгъэ нэхъ лъапIэ дыдэхэр я бгъэм къыхэлыдыкIыу къихьэжат я хэку. Ауэ зауэм и нэхъ гугъупIэ дыдэм, нэхъ псэ зэпылъхьэпIэ дыдэм зэпымыууэ Iутар, шэ нэхъыбэ дыдэ къызытелъэлъар КIуащ БетIалщ. ДауикI, ар ищIэу къыщэкIынтэкъым зи гугъу тщIа юбилярым щхьэкIэ «ар зауэм хэтащ» – жызыIам, зауэшхуэ дыди а юбилярыр хэхуауэ зэрыщымытар зэримыщIэм хуэдэу. Хахуагъэм и дамыгъэу КIуащым къыхалъхьахэм ятепщIыхьмэ, ар игъащIэкIэ усакIуэу щымытами, Хэку зауэшхуэм и лIыхъужьу гъэлъэпIэн, и цIэр уэрамхэм, школхэм фIэщын хуейт. Зауэр къыщыхъеям КIуащыр КъуэкIыпIэ Жыжьэм школым и директору щылажьэрт, Налшык пединститутыр къыщиухри абы кIуауэ. ЩIэлъэIури, езым фIэфIу дзэм хыхьат, зыхэхуар а зэманым зауэм Iумыт Тихоокеанскэ флотилиер арати, аргуэру щIэлъэIури, 1942 гъэм и гъэмахуэм Сталинград деж зауэ гуащIэм щыIухьат. Хэнейрэ уIэгъэ хъуащ, уIэгъэщым къызэрыщIэкIыжу фронтым игъэзэж зэпыту. Капитану, фочауэ батальоным и командиру зауэр иухат. Къыхуагъэфэщат ордену плIы: Красное знамя, Александр Невскэм и орден, Красная звезда, Хэку зауэшхуэм и орден етIуанэ нагъыщэ. Щхьэхуэу тепсэлъыхьыпхъэщ Александр Невскэм и орденым. Псори щымыгъуэзэнкIэ хъунщ ар Хэку зауэшхуэм и дамыгъэ нэхъ лъапIэ дыдэхэм зэращыщым. Хэхауэ командир ордену ягъэуват. Штаб лэжьакIуэ, хьэмэ зы лъагапIэ гуэрым жыжьэу къытету, е езыр блиндажым щIэсу телефонкIэ командэ зыт офицерхэр мыхъуу, зэхэуэ дыдэм хэту ищхьэкIэ лIыгъэ зыгъэлъэгъуа, абы нэмыщIыжкIэ, Iэзагъэ хэлъу езыр зи пашэ гупым унафэ хуищIурэ, абы текIуэныгъэр къезыгъэхь офицерхэрт зыхуагъэфащэр. Апхуэдэу зэрылъапIэр арагъэнщ къызыхэкIар: Александр Невскэм и орденыр нэхъ мащIэ дыдэу (дауи, «Победа» орденым нэмыщI) зауэм щата дамыгъэщ – псори зэхэту мин 42-рэ, (Лениным и орденым нэхърэ зэрынэхъыбэ щыIэкъым – мин 36-рэ) тещIыхьыт мелуан 11-рэ мин 365-рэ хъу армэм. Зэбгъапщи хъунущ: зауэм щIидзэу иухыху Красное знамя ордену мин 580-м щIигъу ятащ, Хэку зауэ орденым и япэ нагъыщэу мин 350-м нэс, етIуанэу – мелуаным щIигъу. Александр Публицистикэ
Невскэм и орденыр къыхуагъэфэщат нэгъуэщI ди зы тхакIуэшхуи – Нало Ахьмэдхъан. ЛIыхъужьыгъэ ин КIуащым къигъэлъэгъуат Белоруссием щыщ Витебск къалэр хуит къыщащIыжым. Советыдзэм и ебгъэрыкIуэныгъэр мыбдеж къыщызэтрагъэувыIэн я мураду нэмыцэхэм хуабжьу ягъэбыдат къалэм бгъэдыхьэпIэу иIэр, мыбы куэду къекIуалIэ псы ежэххэр, мэз Iувхэр, шэдылъэхэр къагъэсэбэпурэ. А псом щхьэпрыкIыным къару куэд дыдэ ирихьэлIэн хуей хъуат ди командованием. Мыбдеж щекIуэкIа зауэр гуащIэ дыдэу зэрыщытам и щыхьэтщ нэмыцэхэм хэщIыныгъэу ягъуэтар – мин 20 укIыгъэу, мини 10 гъэр хъуауэ. 1944 гъэм июным и 26-м ар зи пашэ разведвзодыр и гъусэу лейтенант нэхъыжь КIуащыр псом япэ къалэм дыхьат, езым и IэкIэ унэ лъагэ гуэрым бэракъ плъыжьыр щыфIидзат.
IэщIагъэ Зауэр иуха нэужькIи илъэситIым нэскIэ дзэм хэтыжащ КIуащыр. Нэмыцэбзэр зэрищIэр, педагог зэриIэр къалъытэри ар Германием щыщ Лейпциг округым ягъэкIуат цIыхубэм щIэныгъэ етынымкIэ инспектор нэхъыжьу. Апхуэдэхэм я лэжьыгъэм пыщIауэ щыта псор нэхъ наIуэ къыщыхъур иджыщ. АтIэ, зэрытщIэщи, Германием и щIыналъэр текIуа къэралхэм – СССР-м, США-м, Великобританием, Францием – я унафэм щIэт IыхьиплIу, оккупацэ зонэхэу, ягуэшат. СССР-м и зонэм правительствэ мыхьэнэ иIэу унафэр зыIэщIэлъыр Германием щыIэ Совет военнэ администрацэрт. (Советская военная администрация в Германии – СВАГ). Абы хыхьэрт пропагандэм, культурэм, егъэджэныгъэм зи Iуэхур теухуа отделхэри. СВАГ-м и къудамэу Лейпциг щыIэм и лэжьакIуэу арат КIуащыр. Къалэнышхуэ я пщэ къыдэхуэрт а отделхэм – Германием и цIыхухэм я акъылым, гупсысэкIэм, Iуэху еплъыкIэхэм фашист идеологием и хуэмэбжьымэу къыхэнахэр хэгъэкъэбзыкIын. ПсалъищкIэ къагъэнахуэрт а къалэныр: демократизацэ, демилитаризацэ, денацификацэ. Тынш цIыкIуу зэфIэкIыну зыри яхэттэкъым. Фашизмэр зэтекъутэным и къару псори езыта КIуащым ар щIыхь зыпылъ и къалэну къилъытэу ткIийуэ бгъэдыхьэт Iуэхум. Нэмыцэхэр дисциплинэ зыхэлъ, «мыр законщ» жаIамэ, абы емыбакъуэ лъэпкъ щхьэкIэ, СВАГ-м и лIыкIуэм иригъэкIуэкI политикэр зи гуапэ мыхъухэри куэд хъунт. Зы поп гуэрым цIыхухэр члисэм щызэхуишэсу, «Будь проклят Куашев из Кавказа» жиIэурэ, совет офицерыр «пу нэлат» ищIауэ яIуэтэж.
КIуащ БетIал майм и 9-м, 1945 гъэ. 147 Публицистикэ
ЗэпэщIэтыныгъэ къызэрыкIхэм ящыщт нэмыцэ школхэм,
университетхэм щаджын хуей тхылъхэр, тхыдэм щыщ цIыхухэу, Iуэхухэу гъэлъэпIэн хуейхэмрэ хуэмейхэмрэ зэхэмыбзу зэрекIуэкIыр. Абы и щыхьэтщ СВАГ-м культурэмкIэ и отделым и нэхъыщхьэ полковник Дымшиц Александр (литературовед цIэрыIуэрщ) ищхьэкIэ щыIэ унафэщIхэм яхуигъэхьа докладым къиша зэныкъуэкъухэр. 2006 гъэм Москва къыщыдэкIащ «Политика СВАГ в области культуры, науки и образования» жиIэу тхылъ. ЗэкIэ къытхуэгъуэтакъым, дызытепсэлъыхьым теухуауэ гъэщIэгъуэн гуэрхэри итынкIэ хъунт.
КъафIэщIынкIи хъунщ СВАГ-м и лэжьакIуэу Германием и культурэ, щIэныгъэ IуэхущIапIэхэм щыIахэм цензор къалэн ягъэзащIэ мыхъу, нэгъуэщI Iуэху зэрамыхуауэ. Дымшиц зи пашэ гупми, КIуащым хуэдэхэми куэд дыдэ зэфIагъэкIащ хьэбэсабэу зэтещэха еджапIэхэр, театрхэр, библиотекэхэр, стадионхэр, нэгъуэщIу цIыхур зыхуэныкъуэхэр зэфIэгъэувэжын, щIэрыщIэу лажьэу утIыпщын, зи культурэр, щIэныгъэр лъагэ дыдэу къэгъуэгурыкIуэ нэмыцэ народым абыкIэ къихьа ехъулIэныгъэхэр хэмыкIуэдэн, нацистхэм хьэIупс ящIа тхакIуэ, усакIуэ, гуманист ин дыдэхэу Шиллер, Гёте, Гейне хуэдэхэм я пщIэр къэIэтыжын папщIэ. Iуэхушхуэт культурэм и лэжьакIуэ къэзыгъэзэжахэу Германием псэукIэщIэ щыухуэным бгъэдэувахэм унэ зыщIэсын, лэжьапIэ къахуэгъуэтыныр. Гугъуехь мащIэ пылътэкъым апхуэдэхэм шхын къызэрыIах карточкэхэр, паёкхэр къахудэхынми.
1946 гъэм августым и 29-м КIуащым езым и унафэщI нэхъыщхьэм лъэIукIэ зыхуегъазэ Фрунзе и цIэр зезыхьэ военнэ академием и военно-историческэ факультетым еджакIуэ ягъэкIуэну. «Тхыдэмрэ военнэ искусствэмрэ хуабжьу сыдахьэх. Си еджэныгъэм къыпысщэну сыщIохъуэпс». Зауэ зыхэтам и нэгу щыщIэкIахэм зрагъэгупсысахэм къыхэкIа хъунт а IэщIагъэ гъэщIэгъуэн дыдэм гу хуищIыныр. Ар абы сыткIи хуэщIат – гурыхуэт, щIэныгъэшхуэ бгъэдэлът, еджэным пищэнуи и чэзу дыдэт – илъэс 26 ныбжь дахэм итт. Сытым къыхэкIами наIуэкъым – ягъэкIуакъым военнэ академием. Аргуэру илъэскIэ къулыкъу щищIащ дзэм. Нэхъ иужьыIуэкIэ, СССР-м щIэныгъэмкIэ и академием хэта «Институт языка и мышления» жыхуаIэу щытам и аспирантурэм щIэтIысхьат.

Сигу къоуэ: сэ КIуащ БетIал псэууэ слъэгъуакъым. Стха гуэрхэр Налшык къэсхьу щыщIэздзам ар дунейм зэрехыжрэ илъэсиилъэситIи дэкIагъэнт. ТетрадитI-щы згъэхьэзырри ди унэкъуэщ КхъуэIуфэ Хьэжбат деж сыкIуат. Ари зэи слъэгъуатэкъым, и цIэр зэхэсх мыхъумэ. Мыри, КIуащым хуэдэу цIэрыIуэу щымытами, хуэфащэ пщIэ зылъымысыжахэм ящыщщ. Зауэм и ужь илъэсхэм ди культурэр зезыхьахэм, а зэманым нэхъ щIэныгъэ, нэхъ талант зиIа адыгэ интеллигентхэм хабжэ. Нэхъ еджапIэ пажэу Совет Союзым щыIахэм ящыщ Ленинград къыщиухат. (А еджапIэр зищIысыр къыбгуригъэIуэнщ абы зэреджэу щытам: «Ленинградский коммунистический политико-просветительный институт им. Н. К. Крупской». Республикэм къигъэзэжри, радиокомитетым, искусствэ IуэхухэмкIэ Управленэм (апхуэдэут иджы культурэмкIэ 148 Публицистикэ
министерствэм зэреджэр) я унафэщIхэм я заместителу щытат. Къэбэрдей опернэ студие Ленинград консерваторием къыщызэIуахам абы и директору ягъэуват, иужькIэ щIэныгъэхутэ институтым, тхылъ тедзапIэм, газетхэм щылэжьат. Сэ абы деж сыщыкIуам щыгъуэ Хьэжбат и узыншагъэри мыщIагъуэжу, унэрыс творческэ лэжьакIуэу псэут. И рассказхэр, очерк хьэлэмэтхэр куэдрэ радиом къитырт, журналым, газетхэм къытехуэрт. Абыхэм удахьэхырт псом япэу я бзэ дахэмкIэ, Хьэжбат и адыгэбзэр апхуэдизкIэ шэрыуэти, ноби къигъэсэбэпырт, ахэр куэдым къахощ. Езыми егъэлеяуэ зригъэлIалIэрт бзэм. А зэманым къалэм зыIыгъ дэтхэнэми псом япэу паубыдыр лэжьакIуэ пажэхэм ятетхыхьыныр арати, Хьэжбат хузэфIэкIырт жэмышхэм, механизаторхэм, шахтерхэм, нартыхугъэкIхэм ятеухуа очеркхэри рассказхэм ещхьу игъэщIэрэщIэн, удихьэхыу итхын.
Бзэр тэмэму щытыным зэрыхуэсакъыпэр арагъэнт хуэсхьа усэхэм я зэпкърыхыныр бзэм деж къызэрыщыщIидзар. Псори фIыуэ кърикъухьат. ИтIани зы нэху кIапэ гуэр яхилъэгъуа хъунт суцIырхъахэми, нэщхъей къэхъуауэ жиIат: «БетIал мыгъуэр псэужатэмэ, чэнджэщ Iэджи къуитынт мыбыхэм щхьэкIэ. УиIэтынт.» Абы щыгъуэ щIагъуэ хэсщIыкIыртэкъым БетIалрэ Хьэжбатрэ, «зэкIэрымыкI» жыхуаIэм хуэдэу, зэныбжьэгъуу зэрыщытам, а тIум я зэгъусэкIам ехьэлIа хъыбар куэд иджыри зокIуэ. Хьэжбат «уиIэтынт»-м къригъэкIари нэхъ иужькIэщ къыщызгурыIуар, тхэн щIэзыдзэ щIалэгъуалэм КIуащыр зэрахущытам теухуауэ къаIуэтэжхэм щыгъуазэ сыхъуа нэужьщ. Талант гуэр зыдилъэгъуахэм, жаIэж фIыуэ зыщIэжхэм, БетIал, жэщ, махуэ жимыIэу, заригъэлIалIэу, игъэгушхуэу («иIэту») ядэлажьэрт. Апхуэдэу абы гъуэгу зрита зыбжанэ сэри сахуэзащ. Псоми фIыкIэ ягу къагъэкIыж усакIуэшхуэм гуапагъэу къарихар, я япэ тхыгъэхэр абы и фIыщIэкIэ дунейм къызэрытехьар, езыхэм, тхэн щIэзыдзэ дэтхэнэми хуэдэу, щтэIэщтаблэу, я «гениальнэ» сатырхэр зэрыт тетрадь тIэкIур мопхуэдизу цIэрыIуэм и пащхьэм укIытапэурэ иралъхьамэ, мор къащыгуфIыкIырт, игъащIэм я ныбжьэгъужьым хуэдэу къепсалъэрт.
Ар Iэджэ и уасэкъэ-тIэ? И уасэщ. Дэ а темэм дыщIыхыхьар абыкIэ адрейхэм ямыщIэ гуэр къедгъэщIэжыну аракъым. НэгъуэщIщ. Си цIыхугъэ гуэрым куэдрэ игу къэкIыжырщ. Ар нобэр къыздэсым хуэарэзыкъым «КIуащ БетIал жыхуаIэм» (апхуэдэущ усакIуэм и цIэр зэрыриIуэр). Зэгуэрым абыи и «тетрадь тIэкIур» ихьат КIуащым деж. ЕхьэкI хэмылъу къыжриIат: «УсакIуэ къыпхэкIынукъым». Си цIыхугъэр хущIегъуэжыркъым литературэр IэщIагъэ зэрыхуэмыхъуам – и Iуэху хъарзынэу зэтеувауэ мэпсэу, ауэ и жагъуэ къащIауэ зэрыщытар и гум ихуркъым. Си лэжьыгъэр абы щытеухуакIэ – гурыIуэгъуэщ: сэри Iэджэрэ къысхуихуащ усакIуэ къыхэкIыну фэ зытемытым ар занщIэу жесIэн хуейуэ. Зызумысыжынщи, сыт щыгъуи сытегушхуакъым абы. «Пэжыр жыпIэну гум и щIасэщ» – жаIэ щхьэкIэ, уи дзэр мэш цIыхум ебубыдылIэу абы щхьэжэ щыхъунумкIэ уещыну. Апхуэдэу щымытамэ, псори зэрызэзэуэжрэ мащIэ щIат! Усэ тхын щIэзыдзэ щIалэхэр, хъыджэбзхэр Iэджэм щыгугъхэу къыпхуокIуэ, Пушкин хьэзыру зыкъызыфIэщIыжахэри яхэту. Тыншкъым я нэгу уиплъэурэ, я гугъэр занщIэу хебгъэхыжыну, ауэ, сыт пщIэн, езыхэр щыбгъэуэнри, литературэм тезыр теплъхьэнри бетэмалщ. 149 Публицистикэ
НэгъуэщI зы цIыхугъи сиIащ, езым зэрыжиIэмкIэ, «КIуащым литературэм иримыгъэкIуэлIауэ». Апхуэдэхэр щызэхэсхкIэ семыгупсысу къанэркъым: «Дауэ хузэфIэкIрэт апхуэдизу цIыху гуапэ, псэ хьэлэл, зыгуэрым и жагъуэ ищIын къызэхьэлъэкI КIуащым «УсакIуэ къыпхэкIынукъым» жиIэу занщIэу цIыхум и гур ирихын?» И жэуапри сощIэ а упщIэм. КъызэрыщIэкIымкIэ, хузэфIэкIырт. Нало Заур и гукъэкIыжхэм гъэщIэгъуэн дыдэхэр хэтщ абы теухуауэ. БетIал, итхыжырт абы, талантым хуэхейуэ, ауэ литературэм гъуэгу пхэнжкIэ къыхыхьэну щIэкъухэм яхуэзамэ, занщIэу къызэкIуэкIырт: «Литературэм хэпщхьэркъым, мыр хъарбыз дыгъуэ фыкIуэ фи гугъэж?!» Илъэс минкIэ щIэтами хъугъэ зыхимыдзэну хъарбыз къэбым иригъэщхьырт къыхуэкIуэ графоманхэр. КIуащыр «Къэбэрдей» альманахым и редакторти, усэ мылъхуэсхэри куэду къыхуахь хъунт. Апхуэдэ «усакIуэхэм», Iуэхуракъэ, дэуэн, ныкъуэкъуэн зи хьэли къахокI: «Сэ стхар щIытевмыдзэнур сыт? Мобы итхам нэхърэ нэхъыкIэ?»
УсакIуэри, адрей цIыхухэм хуэдэщ, гушыIэфынущ, пцIы тIэкIу IэщIэкIынми зыри хуэIуакъым. Ауэ зы щыIэщ усакIуэ нэсыр (поэтыр) иримыгушыIэфу, зэи пцIы иримыпэсыфу. Ар – Поэзиерщ. АбыкIэ усакIуэр зэи гуитI-щхьитIкъым, зэи хашэ хъуркъым, Поэзиер абы и тхьэщ, и къурIэнщ, и чытапщ, и зэчырщ, и тхьэлъэIущ, пэжыгъэкIэ, гурэ псэкIэ, напэкIэ мыхъумэ, фэрыщIагъэкIэ е нэгъуэщIкIэ бгъэдэмытыфу. И творчествэрщ усакIуэм и пэж пшынэр щыбзэрабзэр, гум и макъамэр къыщришыр. «Губзыгъагъэм» тещIыхьауэ зыгуэр «трилъэщIэну» иужь ихьами, Поэзие-напэм къыхуидэркъым, пэжыр къыдресей, къытокIуэ, жьэнахуагъэр хузэтеубыдэркъым. Аращ усакIуэм (поэтым) и дуней тетыкIэм нэхъри, утыку къиувэу къипсэлъ-нипсэлъ нэхъри и творчествэр щIэнэхъ пэжыр, щIэнэхъ нахуэр, щIэнэхъ къабзэр – Тхьэшхуэм зэриубзыхуам темыкIауэ. ЦIыхум и фэр ехъуэжыф (иджы пластикэ операцэри къежьакъэ), и макъыр ихъуэжын хузэфIэкIыркъым – зы уэрэдым къыхуигъэщIащи, ар имыухыурэ, езыр мэлIэж. Хьэжбат езыр зыхэтхэм зэгъусэу куэд ягу къагъэкIыж хъунт я ныбжьэгъум теухуауэ, ауэ дэ дыщызэпсалъэкIэ фIэфIыщэтэкъым тхылъхэм иратхэхэм нэмыщI нэгъуэщIкIэ БетIал и гугъу ищIын. СыфIэщIалэIуэу арагъэнт я щэху къызихьэлIэну. Нэщхъей къэхъурт абы и цIэр зэрыжаIэу. Зэ закъуэ сощIэж абыкIэ «и бзэр нэхъ къиутIыпщауэ», и ныбжьэгъур унагъуэкIи и насып зэтемыувэщауэ, и псэм зы гугъуехь гуэр телъу зэрыпсэуар ибзыщIатэкъым. «Ныбжьэгъу и куэдт» жаIэркъэ КIуащыр фIыуэ зыцIыхуу щытахэм? Абы нэхъыфI сыт щыIэ – лIым ныбжьэгъуфI куэд иIэмэ?! Ауэ лIым ныбжьэгъу лей къыщIилъыхъуэр куэдрэ къыхокI абы и «тылыр» (икъукIэ зи щхьэ хуэарэзыжхэм, псом хуэмыдэу къулыкъущIэшхуэхэм, я унагъуэм иригушхуэу, зэрыжаIэщи), и щIыб къыдэтыр, и унагъуэр, зэрымытэмэмым, езыр зыщIэхъуэпс, зыхуэныкъуэм хуэдэ псэлъэгъу, гу бампIэ дэх, псэ тыншыпIэ, зэхэщIыкI абы зэрыщимыгъуэтым. Ар псом хуэмыдэу хьэлъэщ творчествэр зи IэщIагъэм дежкIэ: гурыгъу-гурыщIэхэр нэхъ уэру къыпкърохьэ апхуэдэм, ахэр зыгуэрым дигуэшыным нэхъ къыхегъэзыхь, езыр гу пIащIэщи, чэнджэщэгъу нэхъ хуэныкъуэщ. УсакIуэшхуэм и гум ежалIэр, щхьэжэ щыхъур зэхэзыщIыкI псэгъу зэрыхуэныкъуэм, пIэщхьагъкIэ игу зэрымызагъэм и закъуэт – и лэжыгъэкIи куэдрэ и жагъуэ къащIырт, и биографиеми дагъуэ къыхуагъуэтырт, 150 Публицистикэ
зы парт выговорыжьыфIи къыкIэщIаукIат и адэр лафкIэтету, кулакыу зэрыщытар ибзыщIащ жаIэри. Инверсиер – псалъэхэр япэ къэкIуэн хуейр иужькIэ къакIуэу зэблэгъэувыкIыныр, абы и натIэм иту къалъхуащ жыпIэнт. И усэхэм я закъуэтэкъым инверсиер дамыгъэ зыхуэхъуар, езым куэдрэ къыхигъэщ псалъэмкIэ жытIэнщи, и ухыгъэри инверсие защIэт – псори зэблэхъуауэ къыхуепсыхыну Тхьэм иухат, япэ ищын хуейр иужь иту къыхуэкIуэу, нэхъыфIыр и насып къихьын щыхуейм деж – нэхъыкIэр къылъысу, щытхъу хуэфащэмэ, абы и пIэкIэ шхыдэр къыхуагъэтIыгъуэу.
ЗэраIуэтэжым хуэдэу, гушыIэрейуэ цIыхухэм яхэту, гъащIэр фIыуэ уэзыгъэлъагъу усэхэр къыIурылъэлъу щытами, КIуащым сыт щыгъуи гукъеуэ гуэр щэхуу игъэву, пессимизмэр къытегуплIэу, куэд зэримыгъэщIэнур ищIэжу псэуагъэнущ. Ар къызыхэщыж усэ кIапэ-лъапэ гуэрхэри игу къыщыкIыж щыIэт Хьэжбат. Апхуэдэу гукIэ къызэджа зы едзыгъуэ щыщ сатыритI сощIэж: ДылIэнущ дэ тIур, Хьэжбат,
ЯхуэдгъэщI ди бынхэм уэсят…
Дэ-тIэ, псори делагъэ-гугъагъэкIэ дунейм дытетщ, игъащIэкIэ дыпсэуну къытщохъу, гъэщIэгъуэну нэхъыжьхэм къаIуэтэжхэр ттхыну дигу къэкIакъым. Иджы доIэбэри, дылъэIэсыжкъым. Хьэжбат и ныбжьэгъум и хьэтыркIэ и щIалэ цIыкIум БетIал фIищат. Зи сатыритI къэтхьа усэр КIуащым экспромту, а сыхьэтым игу къыпылъадэу, зэхилъхьагъэнут. Апхуэдэ экспромтхэр, Iуэху зыхэтым тещIыхьауэ, я гум къредзэри нэхъыбэм ящогъупщэж усакIуэхэм. КIуащри апхуэдэт, жаIэ, ауэ, зэрыхуэдгъэфащэмкIэ, уэсят гукъэкIыр щыгъупщэжакъым. А темэм игъэпIейтей хъунт – абы щыгъуэу пIэрэ жыдоIэ «Си къуэ» усэр щитхар. Усэр езы БетIал псэууэ дунейм къытехьакъым. 1983 гъэм къыдэкIа «Усыгъэхэр» тхылъым и редакцэм, едзыгъуэхэри зэпыдзауэ абы зэрытрадзам тету къыдохь. 151
СытекIыжынкIэ хъунщ дунейм – Къыпхузогъанэ гъащIэ пкъор,
Ди пщIантIэр, гъатхэр, ущыжейм
ПщIыхьэпIэу плъэгъуа псор.
Къыпхуэзгъэнэнщ гухэлъ сиIар,
Сэ слъэмыкIахэр бгъэзэщIэнщ.
Гущащхьэм уэрэд щыбжесIахэр,
Си лъэпкъым ягурыбгъэIуэнщ.
УкIытэм лIыгъэр тегъэкIуэф – Уи фIыцIэ ириIуэнущ бэм.
Къэхъунщ ущылъэпэрэпэн – Уи напэр хужьу тэджыжыф.
МыщIау къыумыгъанэ уэ пхуэщIэн,
Уи лъахэм хуэпэжыф.
Мытыншми гъащIэр, лIэхукIэ ехь
Псэун къудейм хуалъхуам. Публицистикэ
ТетыхукIэ уи лъэр гугъу ирехь,
Емыщхьу ари цIыху пхыхуам.
СытекIыжынкIэ хъунщ дунейм
Гъуэгу сокIу, си куэдщ ныбжьэгъу.
Щызопхэ и жьэр си нэхейм,
ПхуэсщIынкъым ар гъуэгуэгъу.
Дахащэщ дыгъэр, къыттопсыхь.
Насып гъатхафIэм ухалъхуащ.
Гъуэгуанэ гугъу къыпумыкIухь,
Уэ адыгэлIым укъилъхуащ.
Ди Iуащхьэмахуэ фIыуэ лъагъу,
Пэрытхэм япэ уэ ищыф.
Бэм уэ фIы пщIэфым куэд къыщIегъу.
Сыт щыгъуи ар зэхэщIыкIыф. ЖегъэIэ Родинэм урикъуэу.
Ар си адагъэу бэм язот.
Аращи, си къуэ, бжьэ соIэт! 152
Зэрытлъагъущи, мыбы унагъуэ псалъэмакъыу хэлъым нэхърэ къэрал хуэIухуэщIэу хэлъыр нэхъыбэщ. Ауэ щатха зэманым и лозунгхэм, и хабзэхэм япэджэж гъэсэныгъэ ущие фIэкIа хэмылъу жыпIэныр тэмэмкъым: езы усакIуэр щIэхъуэпс хъунт и щIалэр пэж дыдэу «къэрал пкъо», родинэм и къуэ хъуну, хэкум хуэпэжу, унагъуэ насыпым хуэхъуапсэми, жылагъуэм и сэбэп зыхэлъыр и плъапIэу къэтэджыну. Къыхэдгъэщынщи, дэ дыдэзыхьэхкъым ущие лейр, молэм и уазу усэр къыхуеджэныгъэ защIэмэ: мопхуэдэу фыщыт, мыпхуэдэу фыщымыт, – художественнэ лъэныкъуэр гъэсэныгъэ дерсхэм ятхьэлэжамэ. Ауэ щIэблэр, гъащIэр сыт щыгъуи Iущыгъэ зыпылъ ущие хуэныкъуэщ, ущиер поэзие фащэкIэ хуэпамэ, нэхъыфIыжщ. Адыгэ усэм и мыхьэмышхкъым дидактикэ поэзиер. Литературэр цIыхур гъэсэным хуэгъэлэжьэным ари и Iэмэпсымэщ. Щысабийм къыщыщIэдзауэ адыгэм къыдогъуэгурыкIуэ а мурадым хуагъэпса жыIэгъуэхэр, псалъэжьхэр, усэхэр, притчэхэр, ислъам диным къыздихьахэу бегъымбарым теухуа хьэдисхэр. («Гупсыси, псалъэ, зыплъыхьи, тIыс», н.къ.). ПащIэ Бэчмырзэ и закъуэ къытхуигъэна чэнджэщхэм лIэщIыгъуэкIэрэ урикъуни: «ЩымыIэ хабзэм фемыджэ, Къывэмыджэ гупым фымыкIуэ, ЩхьэхуэкIуэ фадэ фемыфэ, Къэфэрейм Iэгу фыхуемыуэ». Адыгэм и закъуэ, тхылъеджэхэм я нэхъыбэм мыпхуэдэ усэхэр нэхъ я гурыхьщ. ЩIагъыбзэ метафорэр псоми къызэдалъытэу щыткъым, щIыщытыни щыIэкъым. КъагурымыIуэн дыдэри хэлъщ, ар бгъэщIэгъуэни хуейкъым, зыми игъэщIагъуэркъым Бетховен хьэмэ Вивальди и музыкэм дэтхэнэ зыри зэрыдимыхьэхыр, абыхэм нэхърэ хэти ди къафэр, хэти «рокыр» нэхъ къызэрищтэр. Поэзиери аращ, «Я помню чудное мгновенье» жыхуиIэм, е метафорэ зэкIуэцIыуплIэнщIам, пшэкIухь зыщхьэщыт образ мыIупщIым Публицистикэ
нэхърэ, зыхуейр занщIэу къызэраIуатэ, публицистикэ теплъэ зиIэ псалъэ шэрыуэхэр нэхъ къащтэ нэхъыбэм. «Си къуэ» усэр зыри дэдмыгъэхуу къыщIиттхыкIам нэгъуэщI щхьэусыгъуи иIэщ. Мыр КIуащым и иужьрей дыдэ тхыгъэхэм ящыщщ, елэжьыжын игугъауэ къыщIэкIынущ, щIыпIэ щхьэхуэхэм етхъунщIэуэжын зэрыхуеяри нэрылъагъущ. «Уэсят» жиIэу фIимыщами, апхуэдэу плъытэ хъунущ. УсакIуэр езыр зыхущIэкъуу щыта хъуапсэныгъэхэрщ и щIалэм зэрыхуэупсэри.
Дэ мыр едгъэпщэнут къуэм хуатхауэ дунейм къытехьа усэхэм ящыщу нэхъ ягъэлъапIэ дыдэм – инглыз тхакIуэ, усакIуэ хьэлэмэтыщэ Киплинг Редьярд и къуэм хуитхам. Дигу къэкIыхэркъым КIуащыр абы къеджэу езым и «уэсятым» етIысылIауэ. Усэхэр зытегъэпсар, абыхэм яхэлъ гупсысэхэр зэрызэпэджэжырщ дгъэщIагъуэр. Киплинг и тхыгъэр дунейм къыщытехьар 1910 гъэрщ. Лъэпкъ Iэджэм я бзэкIэ зэрадзэкIащ. УрысыбзэкIэ зэдзэкIауэ 10-15 нэс щыIэу къалъытэ.
1992 гъэм, «зэвгъапщэ» жыхуаIэ щIыкIэу тэрмэш лIэужьыгъуэу плIы зэгъусэу къытрадзат «Иностранная литература» журналым, инглыбзэ текстри я гъусэжу, псоми къызэралъытэмкIэ, мы усэми ущиер нэхъ къобэкI, цIыху щхьэхуэм и гурыгъу-гурыщIэхэр жылагъуэ Iуэхухэм я гущIыIу къохъу. Инглыз дидактикэр дэ «Унэм зыщыгъаси, хасэм кIуэ» жыхуэтIэм нэхъ пэгъунэгъущ, щIалэщIэр цIыхухэм зэрахыхьэн, зэрахэтын, зыхэтми пщIэ яхуищIу, езыми «зыхримыгъэлъафэу» дунейм тетыным тещIыхьащ. «Гупым хэтыкIэ пщIэмэ, хабзэ пхэлъмэ, сытым дежи уи щхьэ хуэфащэ пщIэ хуэпщIыжу зыбгъэсэфмэ, дунейр – ууейщ» жыхуиIэщ. Мыбдежи лирикэр нэхъ щIэуфащ, итIани цIыхур зэщIиубыдэу, къызэщIиIэтэу къару щэху гуэр хэлъщ усэм – лирикэ хъужым псом япэу хэлъын хуейр.
ЦIыхубэр а щэхуми, нахуэми зэрыдахьэхым и щыхьэт наIуи щыIэщ. 1991 гъэм критик, литературовед Ивановэ Татьянэ «Россия» радиомкIэ къеджат Киплинг и усэм. ЩIэрэ гъунэрэ зимыIэ жыхуаIэм хуэдэт абы цIыхуу къыщIэупщIар: иджыри зэ фыкъеджэ, и текстыр къытхуевгъэхь, радиом къыщитынум деж хъыбар дывгъащIэ. ИлъэситIым нэскIэ къытригъэзэжурэ критикыр тепсэлъыхьащ усэм, письмоуэ къыхуагъэхьар апхуэдизкIэ куэдт, гъэщIэгъуэн защIэти, нэгъуэщI Iэмал игъуэтыжакъым, а усэ закъуэр фIыуэ зылъагъухэм я клуб къызэригъэпэщын мыхъумэ. Апхуэдэ зэрымыхабзэр сощIэ (апхуэдэ хабзэ къэбублэкIэ зы емыкIуи хэмылъми), ауэ сэ зы мурад сщIащи, къыздаIыгъыну согугъэ. Мы тхыгъэм хызогъэувэ Киплинг и «Уэсятыр» урысыбзэкIэ. Тэрмэш лIэужьыгъуэу (ахэр псори блы мэхъу) сиIэм къыхэсхащ Лозинский Михаил зэридзэкIар. Арат Ивановэр радиокIэ къызэджари. Зэвгъапщэ, фи бынхэм факъыхуеджэ – уситIми зэгъусэу. Владей собой среди толпы смятенной,
Тебя клянущей за смятенье всех,
Верь сам в себя наперекор вселенной,
И маловерным отпусти их грех;
Пусть час не пробил, жди, не уставая, 153 Публицистикэ
Пусть лгут лжецы, не снисходи до них;
Умей прощать и не кажись, прощая,
Великодушней и мудрей других.
Умей мечтать, не став рабом мечтанья,
И мыслить, мысли не обожествив;
Равно встречай успех и поруганье,
Не забывая, что их голос лжив;
Останься тих, когда твое же слово
Калечит плут, чтоб уловлять глупцов,
Когда вся жизнь разрушена, и снова
Ты должен все воссоздавать с основ.
Умей поставить в радостной надежде
На карту все, что накопил с трудом,
Все проиграть и нищим стать, как прежде,
И никогда не пожалеть о том;
Умей принудить сердце, нервы, тело
Тебе служить, когда в твоей груди
Уже давно все пусто, все сгорело.
И только Воля говорит: «Иди!»
Останься прост, беседуя с царями,
Останься честным, говоря с толпой;
Будь прям и тверд с врагами и с друзьями,
Пусть все, в свой час, считаются с тобой;
Наполни смыслом каждое мгновенье,
Часов и дней неумолимый бег, – Тогда весь мир ты примешь как владенье,
Тогда, мой сын, ты будешь Человек! * * * 154 Редьярд КIуащ БетIал и поэзиер зы пIалъэкIэ и пIэм ижыхьа адыгэ литературэм къыжьэхэуат псы къиуам и къарукIэ – щхьэмыгъазэу, IэубыдыпIэншэу. Щхьэхь-псэхьу утыкум къилъэдат, къуршхэм къыщызэрыIэта уафэгъуагъуэр хъунщIэпсынщIэету губгъуэ тафэм зэрыщхьэщылъадэм, е тенджызым и щхьэфэ сабырым епыджауэ толъкъун лэрыджхэр зэщIэзыгъэбатэ жьыбгъэ хъыжьэм хуэдэу. Зэгъэпщэныгъэхэм дзыхь щыхуамыщIи мащIэкъым, ауэ мыбдеж ахэр зэгъэпщэныгъэщи – зэгъэпщэныгъэщ, нэгъуэщI зыри хэлъкъым, цIыхум Iэпщэ къарукIэ хулъэкIынумрэ природэм и къэхъукъащIэу зыри зыпэмыувыфхэмрэ зэрилъыту аркъудейщ. Сыти жыIи, мыр псори поэзием тещIыхьа псалъэмакъщ, щIэныгъэхутэ трактаткъым. Зытхым езым гукъэкI ищIахэр къигъэнахуэу аращ, абы начальникхэр арэзы техъуэн, хьэмэ ар ефэндым дурыс ищIын хуейуэ щыткъым. Поэзиер зыми еупщIыркъым, езыр цIыху бэлэрыгъам и гум уафэгъуагъуэу тозэрыхь, и акъыл жьажьэм уафэхъуэпскIыу зыпхедз, зыпхедзри, ар гупсысэ жаным хузэщIегъастэ. «Уз» щхьэпэр езыми къыпкърыхьауэ зэрыщыта щIыкIэр апхуэдэ дыдэущ «къызэригубзыгъыжыр» ди усакIуэ нэхъ Публицистикэ
пажэми: «Ууафэгъуагъуэт, зэм ущыблэт. Упсы къиуауэ сэ сепхьэхырт.» (КIыщокъуэ А., «Поэзие»).
Пэжщ, КIуащым нэхъ пасэуи зыгуэрхэр итхат, усэ зытIуи дунейм къытехьат. Абыхэми хъуаскIэ гуэрхэр къыхэцIыщхъукIырт. ЩоджэнцIыкIу Алий ауэ сытми гулъытэ хэха хуищIагъэнтэкъым литературэм егъэлеяуэ дихьэх щIалэм. АтIэми, къызэрыщIидзам тету къэнамэ, дэ КIуащ БетIал жаIэу усакIуэ телъыджэ диIэну къыщIэкIынтэкъым. Сытым къыхэкIами, илъэс зытхухым нэгъуэщI хъэтIкIэ зиублэрэкIат щIалэм зэ къищтауэ щыта къалэмым. КIуащыр лIы зыщIар, ипкъри, и акъылри зыпсыхьар, дауи, зауэрщ, абы и гурыгъузхэу, илъэсищэкIэ псэуами, сэлэтым щымыгъупщэнухэрщ. Зауэм адыгэ усэм и зэхэлъхьэкIэщIэ, трофей хьисэпу, къыздрихауэ жыIэгъуейщ. ИтIани, пщIэну щыткъым.
Дигу къэдгъэкIыжын хуей мэхъу 1940 гъэхэм я курыт илъэсхэм къэбэрдей литературэр зэрыта щытыкIэр. ТхакIуэ, усакIуэ хъарзынэхэр щыIэт. Ауэ я Iэдакъэ къыщIэкI псори цым и кIуапIэкIэ телъэщIат, хъыджэбзаплъэ кIуэну зызэзыгъэпэща щIалэм хуэдэу, зэщIэупсат, цIыхухэр зытет гъуэгухэр псори фочыкуу занщIэт, зы дыркъуи, зы гуани имыIэу, езыхэри пщIэнтэкъым гукъыдэжым къызэгуич защIэу, мы дунейм зы гукъеуи, зы къыхэщти щамыIэу псэу фIэкIа. ГъащIэри, а зэман дыдэм траха «Кубанские казаки» фильмым хуэдэу, щIэращIэт, тхъэжыгъуэт. «Социализм щаухуа къэралым конфликт къыщыхъункIэ хъунукъым» – жаIэу парт унафэхэмкIэ щIаIуэнтIэжа Iуэху еплъыкIэ гъуазэу ягъэувати, абы текIыфыр закъуэтIакъуэт. ТхакIуэхэми, усакIуэхэми, уэрэд зыусхэми, кино тезыххэми, зэбгъэдэувэу тхьэ зэхуаIуам хуэдэу, зи Iуэху зэрахуэр зыт – Сталиныр, партыр, къэралыр гъэлъэпIэнырт, совет псэукIэм хуэдэ дунейм темыту, совет цIыхухэм хуэдэу насыпыфIэ зыщIыпIи щымыIэу, Америкэм и Штат Зэгуэтхэм, КъухьэпIэ Европэм щытепщэ империалистхэр зы къэмынэу бзаджэнаджэу, гъэпщылIакIуэу, зауэ зэщIэгъэстакIуэу къэгъэлъэгъуэнырт. Дыдейм и закъуэт – апхуэдэт совет литературэр зэрыщыту. Мис а я щхьэр ягъэфIэжу псори зыщхьэщыс псы хуэмыр къигъэукъубеят КIуащым и усэм, абы лагъым хидзэу и лъащIэм къыщигъэуам хуэдэу. Жылэм зи Iуэху зэрахуэми зыдумыщIу хъуртэкъым – КIуащми хьэкъ къытенакъым партми, Сталинми, совет псэукIэми щытхъупс къегъэжэхынкIэ, уеблэмэ, щригъэлеи щыIэу, империалистхэр ауан щIын, шыбгъэ къилъхьэнкIи хуэмыхуу щытакъым. Къэбэрдей прозэм а зэманым зэрызиIэтышхуэ щыIэтэкъым. Поэзиер арат нэхъ узыщыгугъынури ари политико-идеологие мэсхьэбу къэралым щытепщэм и къапхъэным ираубыдат. Зы закъуэ щыIэт усакIуэхэр а тхэкIэм зэрыдихьэхыщэр фэрыщIагъ зэфэзэщу жыпIэныр игъуэджэ ищIу: фIэщхъуныгъэ яхэлът, къабыл ящIар, гурэ псэкIэ къащтар арат уэрэд зыхуаусри. НэгъуэщIу нобэ абы уегупсысыныр, ди япэ ита нэхъыжьыфIхэм а зэманым ятхыу щытар ябудэкIыжыныр гуэныхь зыпылъщ. Сытыт уэрэдхэм щаIэтри? Коммунист партыр, Сталиныр, зауэм къыщахьа текIуэныгъэ иныр. НэгъуэщIу жыпIэмэ, гугъуехь щIашэча, я лъыр уэру щIракIута, я гъащIэ дыдэри щIатыну хьэзыру бий бзаджэм щIыпэщIэта лъапIэныгъэхэрт. 155 Публицистикэ
Абы щыгъуи, КIуащым и «мэсхьэб усэхэр» адрейхэм къахэщырт. Ауэ абыкIэтэкъым псори зыщытхъужу зыщхьэщыс «псы хуэмыр» и пIэм зэрырихуар. Адыгэбзэм усэ гъэпсыкIэщIэ хузэхилъхьащ, адыгэ усыгъэм зэи хэмыта макъамэхэр, темэхэр, образ ухуэкIэхэр, жыIэгъуэ хьэлэмэт дыдэхэр къыхуигъуэтащ. Абы и кхъухьыр «псы хуэмым» къыщытехьам пасэрей парусникхэм е зи уэнжакъыжьым Iугъуэр кърицыцыкI пароходхэм иджырей крейсер къахэувам хуэдэт. Адрей кхъухьтетхэми поэзием и тенджыз лъагъуэхэр я гъуэгужь пэтми, щIэуэ къахыхьам псори зригъэплъыжат.
КIуащым и литературэ щIэиныр зэрыщыту литературовед хабзэхэмкIэ, терминхэр ди Iэмэпсымэу, зэхэдгъэзыну иджыпсту ди къалэнкъым. Дэр нэхърэ нэхъыфIуи, нэхъ пасэуи абы елэжьа щыIэхэщ. КъэкIуэну зэманми, Тхьэм жиIэмэ, къэунэхунщ зыми емыщхь усакIуэм и тхыгъэхэр нэхъ куужу зыджын. Дэ мы статьям дыщIыпыхьар нэгъуэщIщ – дэри гу зылъытта, дызыгъэгуфIэ, дызыгъэгушхуэ, е дигу къеуэ гуэрхэмкIэ тхылъеджэм дыдэгуэшэнырщ. ИтIани КIуащым и лэжьыгъэр зэрыщыту къапщтэмэ, абы и мыхьэнэр белджылы къэзыщI псалъэ кIэщI хэдмыгъэхьэмэ, тэмэм хъунтэкъым. А мурадымкIэ дэ къыхэтхащ литературэм и лъэныкъуэ псори Iэзэ дыдэу щIэзыпщытыкIыфу щыта Сокъур Мусэрбий усакIуэм хуигъэфэща пычыгъуэр: «КIуащ БетIал щыщщ зи гъуэгуанэр пасэ дыдэу къэзыгъуэтыжа усакIуэшхуэхэм. Мыбы и япэ сатырхэм езыр зыщыгъуазэ щапхъэхэм я джэрпэджэжыр зыгуэркIэ къецырхъа щхьэкIэ, щIэх къигъэлъагъуэу щIидзащ ди поэзиер зыщымыгъуазэ усэ гъэпсыкIэ. ЩоджэнцIыкIумрэ КIыщокъуэмрэ я дерсхэр къилъытэурэ, БетIал икъукIэ жан ищIащ адыгэ усэм и Iэпкълъэпкъыр, щIалэгъуэм и къару мылъытэкIэ ар иузэдащ, нэгъуэщI лъэпкъхэм я усэ культурэм и налъэ куэд анэдэлъхубзэм екIуу къригъэзэгъащ, псалъэ къызэрыгуэкIхэр сатырхэм къыщигъэщIэращIэурэ, усэ къэIуэтэкIэр икъукIэ щIэщыгъуэ ищIащ, ди литературэми къыхэнащ щIалэгъуэ мыухыжым и усакIуэ уахътыншэу. Хэкум и бын хьэлэл псоми я гум къишхыдыкIам хуэдэу, гъэхуауэ псэлъафэ куэд къыхилъхьащ БетIал ди поэзием, игурэ и щхьэрэ щызэтелъым деж ткIыбжьу къыпфIэщI жыIэгъуэхэри уардэу ипсыхьын хузэфIэкIырт.» Къыщыхъу щыIэщ КIуащым щIэуэ поэзием къыхихьар
щалъытэкIэ лъахъшэIуэу щраупщIэ, литературэр абы зэригъэбжьыфIар рифмэхэм хуахьрэ абыкIэ щызэфIагъэкI. Хэт шэч къытрихьэн – сабий дыхьэшхыкIэу къызэрылъэлъ рифмэхэм я уэзджынэкIэ зэщIигъэжьгъыжьгъат КIуащым адыгэ усыгъэр.
Дэри ар зыщыдгъэгъупщэнкъым, ауэ «новатор» (мы псалъэм дыщIыщышынэн лъэпкъ щыIэкъым, ди бзэкъым, жытIэу) щIыхь зыпылъ фIэщыгъэр абы щIыхуагъэфащэр рифмэм и закъуэкъым,
дэ дызэригугъэмкIи, КIуащым и поэзиер псом япэу «КIуащым и поэзие» зыщIар рифмэркъым, атIэ ритмэрщ (терминыр къыдогъэсэбэп усэ гъэпсыкIэм и закъуэ хэхауэ емыхьэлIауэ, «ритмэ» къэпсэлъыкIэ иIэу нэхъ къищтащ адыгэбзэми, апхуэдэу дэри дотх). Ритмэм бжьыпэр щIеттыр гурыIуэгъуафIэ мыхъункIэ хъунщ, жытIэну зяужь дитыр нэхъ куууэ къыщIэдмыгъалъэм. Физикэри 156 Публицистикэ
дигу къэдгъэкIыжынщи, дунейр зэдэууэ, и пкъыгъуэ псори зэдэджэрэзу, зэпкърымыщэщу зэщIэзыIыгъэри ритмэрщ, а псори зы мардэм тету, я увыпIэкIэ зэпэбжу, зэхъуажэу, зым зиIэтмэ, адрейр ехыу, къытрагъэзэжрэ, зым и пIэм адрейр иувэжу, зэрызэдекIуэкIырщ. ЦIыхуми, псэ яIуту къигъэщIа псоми гъащIэ къезытыр я гур зы ритмэм иту къызэреуэрщ. Дохутырхэм «аритмия» жыхуаIэм, гум и къеуэкIэр езым и мардэм текIыным, Iуэхур нэсамэ, убэлэрыгъ хъужынукъым. (Мыхэр зытхым езыми къыгурыIуамэ хъунут ар!)
ИскусствэмкIэ къэбгъэзэжми – аращ. Уэрэдым пкъы хуэхъури, жыпхъэ къезытри, къафэр макъамэ зэпIэзэрыту зышэщIри, ар уджкIэ зыхъуэжыфри, езы пшынэр зыгъэбзэрабзэри, къэфакIуэм и лъакъуэхэр щIэзыгъэлъэтри, симфоническэ оркестр инхэр дирижерым и баш псыгъуэ цIыкIум «къыдэзыгъэфэразэри» ритмэрщ. Усэр зыгъэпсыр, зы къупхъэ, зы пщалъэ изыгъэувэри, «метр», «размер» жыхуэтIэхэри хэту, ударенэ зытехуэ-зытемыхуэ макъхэр, хэIэтыкIа-хэмыIэтыкIа пычыгъуэхэр зэблэхъуа зэрыхъурщ. Поэзие жыхуаIэжыр къыщыунэхур художественнэ псэлъэкIэр мардэ хэхам, ритмэ шэщIам щытрашэм, усэм и щIыкIэмрэ псалъэ щхьэхуэхэмрэ зыр зым декIуу щызэрыубыдым дежщ. Нэхъыбэм темэм езым «къыхех» езым хуэфэщэж ритмэр, ари зэманым и бэкъуэкIэм, зекIуэкIэм тещIыхьауэ. АбыкIэ щапхъэ гъуэзэджэщ КIуащым и «ДжонитI» поэмэр. Лъэхъэнэ къэс езым и зауэ ритмэр еубыдыж. Телъыджэ хъунт етIуанэ дунейпсо зауэм и быр-сырхэр, батэкъутэхэр гекзаметркIэ къритхэкIыну нобэрей усакIуэр иужь ихьатэмэ. Гынырыуэ Iэщэр къыщежьэм зауэм и ритмэм ину зричащ, зихъуэжащ ар къызэрыратхэкI усэ лIэужьыгъуэми (размерми). Ефлъытыт абыхэм япэкIэ щыIахэм Пушкин и «Полтавэ» поэмэм е Лермонтовым и «Бородино», «Валерик» усэхэм ящIэт макъамэр. лIэщIыгъуэм къэхъуа зауэхэм нэхъри щIагъэпсынщIащ «батальнэ» теплъэгъуэхэм я къетхэкIыкIэр, я ритмэр. Литературэм и «псы хуэмыр» къигъэукъубейуэ тIысыжакъым КIуащыр. «Лыгъэр иридзащ» адыгэ усэхэм я фонетикэм, синтаксисым – псалъэ щхьэхуэхэр зэпыувэурэ, жыIэгъуэ, жыIэгъуэхэр псалъэуха зэрыхъу щIыкIэм. Зэи адыгэбзэм имылъэгъуа рифмэхэр абы щIигъужри, ритмэ зэпыхьэ-зэпыкIхэр, къикъуэлъыкIрэ къибыргъукIхэр, и кIэм нэсмэ, шэщIауэ, Iэпэ дэупIэ ямыIэу, зэужьу зэпыувэжхэр, усэм Iэпкълъэпкъ хуищIащ. «Усэ зэхэлъхьэкIэр реформэ ищIащ» щIыхужаIэм куэд къокI. КIуащым и ритмэхэр занщIэу къыщыпхуэмыубыд къохъу, ауэ къэбубыдамэ, пщымыгъупщэжу гум къонэ. Усэ нэхъыфIхэм я хьэлыр аращи – шы кIуэрым хуэдэщ, зэм къищта кIуэкIэм къызэрытригъэзэжынур пщIэуэ, тхыгъэм адэкIэ укъоджэ, пкъыгъуэхэм я зэрыIыгъыпIэм зыгуэр дэхуамэ, «уолъэпэрапэ». Мыбыи ди нэ хуэдуфIыцIынкъым: «узыгъэлъэпэрапи» къахохуэ КIуащым и ритмэ щIэкIуэрыкIхэм. «ЩIихьэкъуэ» хъужыкъуэмэ, авторым езым «къыщыжьэдикъуэж» щыIэщ: зэ умыпIащIэт, къэувыIи, тIэкIу бауэт: адэкIэ къэкIуэнум нэхъ гупсэхуу къегъаджэт цIыхухэр. Сыту пIэрэт усакIуэр апхуэдэ ритмэм хуэзышар? 157 Публицистикэ
Псом япэу ритмэм усэ тхыгъэм щигъэзащIэ къалэныр куууэ къызэрыгурыIуэрщ. Ритмэм, усэм щIэлъ музыкэм увыпIэшхуэ дыдэ щаубыд КIуащым и щIэныгъэхутэ лэжьыгъэхэм. А лэжьыгъэхэр езыхэр псалъэмакъ щхьэхуэ зыхуэфащэ гуэрхэщ. БогъэщIагъуэ иджыри къэс абыхэм нэсу пщIэ зэрыхуамыщIар, езы КIуащми тхыгъэ купщIафIэ дыдэхэр нимыгъэсу, диссертацэри имыухыу зэрыхыфIидзэжар: апхуэдиз зэманрэ къарурэ абыхэм щIатригъэкIуэдари сытыт итIанэ? ХуэмыIэижьу арауэ пIэрэт апхуэдэ IэщIагъэм? ФIыуэ зыцIыхуу щытахэм, Iуэхуми хэзыщIыкIхэм ящIэрт: КIуащыр IуэрыIуатэр, бзэр джынымкIэ зэфIэкIышхуэ зыдэплъагъу щIэныгъэлI хьэзырт. Наукэр IэщIыб зэрищIыжам и щхьэусыгъуэу къагъэлъагъуэр зыт: усэным дихьэхри, мор къыфIэIуэхужакъым. Ари къыумыдзэххэныр тэмэм хъункъым, ауэ мыр щхьэусыгъуэ нэхъыщхьэу, щхьэусыгъуэ закъуэу уи фIэщ пхуэщIыркъым.
Аргуэру жытIэнщи, зэманыфI хэхуатэкъым усакIуэр. ТекIуэныгъэм и дыгъэ нурыр къащхьэщыту Берлин къикIыжа лIыхъужьхэм иджыри зы зауэ къапэплъэрт – «зауэ щIыIэр». Иджы лъэныкъуэхэр щызэпэщIэтыр идеологие фронтырт, абы и быдапIэхэр топкIи пхуэмыкъутэн, танккIи пхуимыщIыкIынт. ИщхьэкIэ зи гугъу тщIа фIэщхъуныгъэр зыхэлъхэм хэкум и сэлэтхэу мыбдежми зыщалъытэжырт, хэкум и щIыхь, и нэмыс хэутэн уагъэщIынутэкъым, гугъуехьу къалъыкъуэкIри къэмыдзыхэу, мыгъыу-мыбжэу ирахьэкIырт, зыгуэркIэ мыарэзыми зыкъуамыгъэщIащэу. А илъэсхэм гуманитар щIэныгъэхэм зэрыхьзэрий щыкуэдт. Властхэм, парт унафэщI нэхъыщхьэ дыдэхэм ерыщ екIуауэ иракъухьырт идеологие лэжьыгъэм нэхъ пыщIа творческэ интеллигенцэр. Сыт щыгъуи хуэдэти, нэхъ удын хьэлъэр тхакIуэхэм ятехуат. 1946 гъэм ВКП(б)-м и ЦК-м «Звезда», «Ленинград» журналхэм ятеухуауэ къыдигъэкIа унафэм, ардыдэм папщIэ ЦК-м и секретарь Ждановым ищIа докладым яужькIэ натIэрыIуапIэ ящIат тхакIуэ хьэлэмэтхэр: Ахматовэ Аннэ, Зощенкэ Михаил, нэгъуэщIхэри.
«Хьэр къахэжьат» тхыдэтххэми. Марксизм-ленинизм мэсхьэбым тэмэму теткъым – жаIэри зыкъом лэжьапIэм Iуахуат, зыкъоми ягъэтIысат, ди институтым и лэжьакIуэ Кокиев Георгии яхэту. Бзэ щIэныгъэм хуэлажьэ IуэхущIапIэхэри арат. Бжьэцу зэрызехьэт КIуащыр здэщыIэ институтри, абы бзэмрэ философиемрэ япыщIа Iуэхугъуэхэр къызэрыщахутэм и закъуэтэкъым ар нэщанэуапIэ нэхъ щIащIар. Институтым зэрихьэрт академик Марр Н. Н. и цIэр. Профессоррэ академикыу хэкум исыр зэщыхьэжауэ щIызэдауэр мис а Марр дыдэм «Яфетическая теория» жиIэу къигупсысар пэжрэ пцIырэ яхузэхэмыгъэкIыжу арат. ЛIэнкъэнэну зэпэуват еджагъэшхуэхэр. «Правда» газетым и утыкум нэсат я зэныкъуэкъуныр. Ахэр къыфIэмыIуэхуу хъунт КIуащ-аспирантми? Бзэхэр джыным абы и гур хузэIухауэ зэрыщытар наIуэ дыдэу къыхощыж БетIал дэлэжьа, и ныбжьэгъуу щыта Багъ Пётр и гукъэкIыжхэм. «Усэным къыхуамылъхуатэмэ, абы бзэмкIэ щIэныгъэлI гъуэзэджэ къыхэкIынут», – шэч къытрихьэртэкъым Пётр. Бзэхэм хуэгурыхуэ дыдэ цIыху щыIэкъэ, «полиглот» хужаIэу – ап- 158 Публицистикэ
хуэдэт БетIал. Урысыбзэмрэ нэмыцэбзэмрэ нэмыщI къыгурыIуэрт икIи ирипсэлъэфт грузиныбзэм, осетиныбзэм, нэгъуэщIхэми. Зи жагъуэ ящIу илъэгъуам къыщхьэщыжынут Iэмал имыIэу, – итхыжат Багъым. 1948 гъэм Къэбэрдей щIэныгъэхутэ институтым зэхуэсышхуэ, конференц, щекIуэкIырт Марр и бзэ теорием теухуауэ. А лъэхъэнэм Марр и теориер зи напщIэ телъхэм я хьэмтетыгъуэт, абыкIэ мыарэзыхэр дурэшым дагуэрт. Марр и лэжьыгъэхэм щытхъупсыр къригъэжэхыу конференцым доклад щызыщIа профессор Яковлевым (адыгэбзэр джыным куэд дыдэрэ елэжьат) псалъэ пхъашэ ярипэсат Марр и Iуэху еплъыкIэр къэзымыщтэ грузин еджагъэшхуэхэу Ломтатидзе Кетованрэ Рогавэ Георгиерэ (зэщхьэгъусэхэт, адыгэбзэм теухуа лэжьыгъэ хъарзынэхэр яIэт, КIуащым и ныбжьэгъуфIхэт). Яковлевыр КIуащ-аспирантым и научнэ унафэщIт. Абы къигъэувыIакъым БетIал, Яковлевым мо тIум лейуэ якIэрилъхьэр имыдэу къэуващ. Абы кърикIуэнкIэ хъунур научнэ унафэщIым и губгъэн къызэрихьынум и закъуэтэкъым. Къэрал политикэм щыщ хъупа Марр и теорием уаспиранту упэувыныр дзыхьщIыгъуэджэт. Аспирантурэм укъыщIадзыжыныр зырикIт, нэхъ Iеижым Iуэхур хуамышэмэ. Мыгувэу бзэм теухуа щIэныгъэр къызэзыдзэкIа тхылъыр дунейм къытехьащ – «Марксизмэмрэ бзэ щIэныгъэм и Iуэхухэмрэ», езы Сталин дыдэм итхар. Марр и теорием зы къыхэмынэжу зэхигъэщэщат вождым. Псом хуэмыдэу щыуагъэу къигъэуват а теориер социальнэ классхэм я бэнэныгъэм щыхэщхьэрыуэ лъагъуэхэр, «базис», «надстройка» жыхуаIэхэм академикым хъырц химыщIыкIыу къыщIригъэдзат. ЖиIэ хуэдэт: «класс бэнэныгъэр» марксизмэм и лъабжьэщ, ауэ ар фигу къихьэ псоми хэвмыIу».
Абы нэхъ хэмылъу, дунейм зыкъиублэрэнкIщ, шэрхъым «IэщIыбкIэ» екIэрэхъуэкIыжу щIидзэри, «яфетическэ теориер» гурэ псэкIэ къабыл ящIауэ абы щхьэкIэ дауэхэри, ауэ сытми ирисондэджэрхэри, нартхэ я жаншэрхъым хуэдэу, зытекIэрахъуэр зэтриIущIэу щIидзащ. Еджагъэшхуэхэм ящыщ куэдхэр хэт кафедрэхэм кърахуащ, хэти фIыуэ ягъэсысащ зэдэуэным гукъыдэж хуамыIэжу. А псор зи нэгу щIэкI аспирантхэм фIы ягу щыщIэнт, мащIэтэкъым зи диссертацэхэр зэфIэзытхъыжахэр.
И Iуэхур къещэтэхыжат Яковлевми. Багъ Пётр зэритхыжамкIэ, КIуащ БетIал цIыхугъэшхуэ зэрыхэлъымрэ гушхуэ зэрыкIуэцIылъымрэ абдежи зэ наIуэ къыщыхъуащ. Псоми я щIыбыр зыхуагъэза, нэмыплъ зрат профессорым дэIэпыкъуэгъу хуэхъужари, и гур фIы хуищIу бгъэдэтари и аспирант «Беталчикт». Тхыдэ тхыным и шэрхъри и «щIыбкIэ» екIэрэхъуэкIыжу зэтрагъэпсэжат. Революцэм иужь илъэсхэм щыщIэдзауэ хуабжьу шыбгъэ къралъхьэрт Урысейм Кавказым щригъэкIуэкIа колониальнэ политикэр, пащтыхьым и генералхэм мыбы лейуэ щызэрахьар ямыбзыщIу. 1940 гъэхэм Кавказ зауэм и тхыдэр къызэрагъэлъэгъуэжым кIэщIу зихъуэжат. Иджы жаншэрхъыр зигу ебгъэм ираутIыпщу Хьэрэмэ Iуащхьэ тетхэм къызэрагъэувымкIэ, Кавказ Ищхъэрэм мыгъуагъэу къыщыхъуа псор бгырыс пщыжьуэркъыжьхэмрэ тырку сулътIанхэмрэ я лажьэу жыпIэн, адыгэ 159 Публицистикэ
яхуэхъущIат пщыжь-уэркъыжьхэми, лъэпкъхэр зытеунэхъуа истамбылакIуэри абыхэмрэ муслъымэн дин лэжьакIуэхэмрэ я закъуэ ятекъуэн хуейт. Тхыдэм и Iуэху нэщхъеягъуэхэр къыхэщыжу куэд дыдэ хэтщ ди фольклорми, абы
блэкI хъуркъым диссертацэ зытх КIуащри. Езым а Iуэху бгъэдыхьэкIэр нэхъ фIэкъабылу щытами, политикэм зыдищIауэ арами, фIыуэ тырку сулътIанхэми, молэхэми, абыхэм нэмыщIкIэ адыгэ уэрэдыжьхэм я купщIэр «зэрахьэкIыну иужь ита» «буржуазнэ националистхэми». Апхуэдэ IэдакъэщIэплъыкIэкIэт зэреплъыр 1936 гъэм къыдэкIа «Кабардинский фольклор» тхылъ хъарзынэми. МыбыхэмкIэ щIэуэ зыри къигупсысатэкъым – арат абы щыгъуэ «официальнэ» идеологием и Iуэху убыдыкIэр. Куэд дэмыкIыу КIуащым фIэемыкIу хъужагъэнущ и диссертацэр апхуэдэу зэригъэпсыр, лъэпкъ тхыдэм и уIэгъэ пцIанэхэм шыгъу зэрытещащэр къыгурыIуэжагъэнущ. Тоталитарнэ къэрал ухуэкIэм, къэралым къызэригъэувым хуэдэу фIэкIа нэгъуэщIу гупсысэну, и гупсысэр псом я дежкIи нэрылъагъуу къиIуэтэну цIыхур щыхуимытым деж диссертацэ зытхри, абы зыгуэркIэ щыгугъыу щытмэ, зы мэскъалкIи щхьэдэх хъуркъым политикэ унафэр зыIэщIэлъхэм я «уазхэм». Сталинри дунейм ехыжу, идеологие шхуэIури тIэкIу къыщагъэлалэм, Кавказ зауэм пыщIа Iуэхугъуэхэм я щхьэ нэхъ трачу щIадзат, ауэ итIани абыхэм кууущэу уахэIэбэ хъуртэкъым. Апхуэдэу екIуэкIащ Горбачев и «перестройкэм» нэсыху. «Дэ дымыгъэунэхуамэ, хэт игъэунэхуа» жытIэ хъунущ: Кавказ зауэм, истамбылакIуэм, хэхэс адыгэхэм я псэукIэм теухуа ди тхылъыр илъэс 30-кIэ (тIощIрэ пщIыкIэ) щылъащ къытхудамыгъэкIыу.
Дауэ щымытами, политикэ «уазхэр» Хрущёв и зэманым тIэкIу нэхъ щабэ щыхъуам, КIуащым и диссертацэри, адрей къэхутэныгъэ лэжьыгъэхэри къищтэжу, зэ еплъыжкIэ емыкIу илътэкъым, сыти хужыIи, тхыдэм и къэхъукъащIэхэр аратэкъым абы нэхъыщхьэу хэлъыр – IуэрыIуатэр, бзэр, литературэр джын и лъэныкъуэкIэ сэбэпыныгъэу къишэнурт. Псори тыншу «зэбгъэзэхуэж» хъунут – арат псоми ящIэр абы щыгъуэ, иджы совет властым хуатхыу щытахэр зэрызэрахъуэкIыжым, «фIыцIэу» тхьэ щIаIуэу щытар «хужьу», «хужьыр» – «фIыцIэу» къызэрыщIрагъэдзыжым хуэдэу. КIуащ БетIал ар хуэщIэну къыщIэкIынутэкъым. И напэм къригъэкIуакъым зи хущхьэ хъум и бзу тхыдэтххэм яхэувэн. Мис арауэ къытфIощI а лэжьыгъэхэм и щIыб щIахуигъэзэжар. Апхуэдэу ищIами, адыгэ усэм и зэхэлъыкIэр куууэ зэриджар, абы къикIуа гъуэгухэм къахиха дерсхэр лей хъуакъым. Рифмэхэри ритмэхэри зэрыщытын хуейм и щапхъэхэр къызыхиубыдыкIари а къэхутэныгъэ лэжьыгъэхэр арагъэнущ. КъыкIэлъыкIуэнущ Хьэчим 160 Публицистикэ 11 Заказ №377 161 Публицистикэ 162 Публицистикэ 163 Публицистикэ 164 Публицистикэ 165 Публицистикэ 166 Публицистикэ 167 Публицистикэ 168 Публицистикэ 169 Культурэ
МАКЪ Щэнхабзэмрэ гъуазджэмрэ зи гъащIэ псор щхьэузыхь хуэзыщIу абы псэемыблэжу телажьэ цIыхухэр хэт нэхъри нэхъ насыпыфIэу жыпIэмэ, ущыуэнукъым, апхуэдэхэм я псэр дахагъэкIэ псыхьауэ къегъэщIри. «И IэщIагъэм езыр къыхихащ» зыхужаIэхэм ящыщщ лъэпкъ макъамэ гъуазджэм хэлъхьэныгъэшхуэ хуэзыщIа, Урысей Федерацэм щIыхь зиIэ и артист, МузыкэмкIэ къэрал театрым и уэрэджыIакIуэ Хъупсырджэн Албэч.
Албэч япэ дыдэу макъамэмрэ уэрэдымрэ дезыгъэхьэхар и анэ Хутущ. Ар езыр дахэ дыдэу Iэпэпшынэм еуэу щытащ, и щIалиплIри макъамэм щIипIыкIащ. Зэкъуэшхэр зэчий
зыбгъэдэлъ защIэщ, макъамэ Iэмэпсымэ зэхуэмыдэхэм (балалайкэ,
мандолинэ, Iэпэпшынэ) йоуэ, уэрэди жаIэ. «Си къуэшищми макъ яIэщ.
Сэ схуэдэу ахэри макъамэм хуеджауэ щытамэ, къыскIэрымыхуу уэрэджыIакIуэ хъуну къыщIэкIынт. Ауэ абыхэм гъуазджэр IэщIагъэ яхуэхъуакъым», – жеIэ Албэч.
Хъупсырджэн Албэч 1956 гъэм гъатхэпэм и 30-м Бахъсэн районым щыщ Зеикъуэ къуажэм къыщалъхуащ. Я жылэ дэт еджапIэ-интернатым щыщIэса илъэсхэм ар дихьэхакIэт и гъащIэ псокIэ къыдэгъуэгурыкIуэну IэщIагъэм – макъамэм, уэрэд жыIэным: кларнетымрэ бжьамиймрэ епщэрт, хорым уэрэд щыжиIэрт. АрщхьэкIэ щIалэ цIыкIум сыт щыгъуи япэ иригъэщыр зыпищI щымыIэу фIыуэ илъагъу спортырт. Албэч топ джэгунымрэ атлетикэ псынщIэмрэ апхуэдизкIэ дихьэхырти, а лъэхъэнэм и пщIыхьэпIи къыхэхуэртэкъым и гъащIэр гъуазджэм ирипхыну. Класс нэхъыжьхэм щыщIэсым ар Бахъсэн и «Автомобилист» топджэгу гупым хэтт, ауэ зы пщыхьэщхьэ закъуэм абы и гъащIэ псор зэримыгугъауэ къригъэкIэрэхъуэкIащ. Зэгуэрым Хъупсырджэныр юбилей пшыхь гуэрым уэрэд щыжиIэну ирагъэблэгъат. Абы кърихьэлIат Къэбэрдей-Балъкъэрым и япэ оперэ уэрэджыIакIуэхэм ящыщ, Ленинград дэт консерваториер къэзыуха Къуэдзокъуэ Владимир. Албэч а пшыхьым гитарэкIэ щигъэзэщIат «Сэрмахуэ» адыгэ уэрэдыжьыр. Ар щызэхихым, Къуэдзокъуэр щIалэм къыбгъэдыхьэри: «Уэ уэрэд жыпIэн хуейщ. Уи макъыр гуакIуэщ, зыми ещхькъым. Пщэдей музыкэмкIэ училищэм сыныщыппоплъэ», – жиIащ. Албэч абы жриIэну хэтащ топджэгум зэрыдихьэхыр, зэгуэр Налшык и «Спартакым» щыджэгун хъуэпсапIэ зэриIэр, ауэ Къуэдзокъуэм а псори зэхихынутэкъым. Ар апхуэдизкIэ фIэщхъуныгъэ ин хэлъу псалъэрти, Албэч шэч ищIыжащ, «атIэ макъамэр арауэ пIэрэ сыкъызыхуигъэщIар» жиIэри. А лъэхъэнэм абы и анэ дэлъху Дыкъынэ Хьэмид радиом щылажьэрт икIи Къуэдзокъуэмрэ абырэ фIыуэ зэрыцIыхурт. ЕтIуанэ махуэм 170 Культурэ
щIалэр и анэ дэлъхум ишэри абы и деж кIуахэщ. ЗдэкIуам егъэджакIуэ куэд, училищэм и унафэщI Хьэсанэ Мусэ я пашэу, щызэхуэсат, щIалэм и макъым едэIуэну. Ар фортепианэм бгъэдэтIысхьэри адыгэ уэрэд зыбжанэ жиIащ, апхуэдэ щIыкIэкIи, экзаменыншэу, музыкэмкIэ училищэм щIэтIысхьащ. Абы етIуанэ гъэ еджэгъуэр къыщиухауэ, Хъупсырджэныр Астрахань къалэ дэт консерваторием ягъэкIуащ, абы илъэсищ щеджауэ, Воронеж дэт консерваторием зригъэдзыжащ. А лъэхъэнэм а еджапIэр куэдкIэ нэхъыфIу къалъытэрт, псом нэмыщIыжкIэ, Воронеж къалэм оперэмкIэ театр дэтти, артист ныбжьыщIэм, зыгъэпсэхугъуэ зэман къызэрыхуихуэу, абы щигъакIуэрт. ЕджапIэр къыщиухым, Албэч и къэрал экзаменри щитар а театрырщ, Гуно Шарль Франсуа и «Фауст» оперэм хэт Валентин и партиер игъэзащIэу. Спектаклым ипэ къихуэу абы зыгуэр къеупщIат: «Угузавэрэ?» Ауэ артист щIалэр сыт хуэдизу мыгузавэми: «Ар сэ си IэщIагъэщ», – жиIэри ерыщыгъэ зыхэлъ жэуап иритыжащ. Хъупсырджэным зэрызиумысыжымкIэ, ноби ар утыку ихьэн ипэкIэ сыт щыгъуи мэгузавэ, икIи дапщэщи, сыт хуэдэ лъагапIэ зыIэримыгъэхьами, артист нэсым а пIейтеигъэр хэлъыпхъэу, ар хэмылъыжмэ, абы и творчествэм адэкIэ зыужьыныгъэ имыгъуэтыжыну къелъытэ. 171
КъБР-м и цIыхубэ артист Къуныжь Алимрэ Хъупсырджэн Албэчрэ.
Воронеж къалэм япэу и зэфIэкIхэр утыку щрихьа нэужь, Хъупсырджэным Новосибирск уэрэд щыжиIащ. Абы щекIуэкIа зэхьэзэхуэм къэралым и театр нэхъ цIэрыIуэ дыдэхэм я режиссерхэр щыхэтам, оперэ уэрэджыIакIуэу щэрэ тхущIрэ щызэпеуати, Албэч нэхъыфIу къыхаха япэрей цIыхуипщIым яхэтащ. Зэхьэзэхуэм и кIэух концертым екIуу хэта иужькIэ, артист ныбжьыщIэр щIыпIэ куэдым щылэжьэну ирагъэблэ- Культурэ
гъащ – Мурманск дэт филармонием, Свердловск, Воронеж, Новосибирск дэт оперэ театрхэм. Хъупсырджэным Воронеж къэнэну, щылэжьэну мурад ищIат, ауэ а лъэхъэнэм Къэбэрдей-Балъкъэрым щэнхабзэмкIэ и министру щыта Ефэнды Джылахъстэн, МузыкэмкIэ къэрал театрым и дирижер нэхъыщхьэ Супер Александр игъакIуэри, макъ лъэщ зиIэ уэрэджыIакIуэ Iэзэр и щIыналъэм къригъэшэжащ.
Хъупсырджэныр япэу Налшык и утыкушхуэм зэрихьар Гаджиев Рауф и «Кавказская племянница» опереттэм щигъэзэщIа Ариф и ролырщ. Артистым къызэрыхигъэщымкIэ, оперэ уэрэджыIакIуэм опереттэм щыджэгуныр тыншу къехъулIэркъым. Псом хуэмыдэжу абы нэхъ къегугъуэкIыр утыкум щыпсэлъэнырати, езыр-езыру илъэситIкIэ а Iуэхум зыхуигъэсэжащ.
Театрыр узыщIэзышэ гъуазджэ лIэужьыгъуэщ. Абы и хъым зэ ихуар иутIыпщыж хабзэкъым. Хъупсырджэнми и IэщIагъэр ихъуэжыну зэи гукъэкI ищIакъым. Илъэс 25-м къриубыдэу Албэч оперэ, опереттэ зэхуэмыдэхэм партие нэхъыщхьэу 33-рэ щигъэзэщIащ. Апхуэдэщ, къапщтэмэ, Чайковский Пётр и «Евгений Онегин» оперэм хэт Евгений Онегин, Верди Джузеппе и «Травиата» оперэм хэт Жермон, Штраус Иоганн и «Летучая мышь» опереттэм хэт Айзенштейн Генрих сымэ я партиехэр, Кальман Имре и «Сильва», Рахманинов Сергей и «Алеко» классикэ оперэхэр, апхуэдэуи, Штраус Иоганн и «Цыганский барон» оперэм нобэр къыздэсым бароным и ролыр щегъэзащIэ. А псом ящыщу артистым нэхъ игу дыхьар Верди Джузеппе и «Риголетто» оперэм хэт лIыхъужь нэхъыщхьэм (Риголетто) и ролырщ. ДяпэкIэ игъэзэщIэну зыщIэхъуэпсхэм ящыщщ Бородин Александр и «Князь Игорь» оперэм хэт Игорь и ролыр, Чайковский Пётр и «Пиковая дама» оперэм баритоным щигъэзащIэ партиер, нэгъуэщIхэри. Апхуэдэуи, Урысей Федерацэм щIыхь зиIэ и артисткэ Таукеновэ Галинэ и гъусэу Албэч щыджэгуащ «Бабий бунт» спектаклым, ЩоджэнцIыкIу Алий и «Къамботрэ Лацэрэ» романым къытращIыкIа спектаклым, Махъэшокъуэ и ролыр игъэзащIэу.
Хъупсырджэн Албэч и зэчийм хуэфэщэн пщIэ игъуэтащ – 1995 гъэм абы къыфIащащ «Урысей Федерацэм щIыхь зиIэ и артист» цIэ лъапIэр. А Iуэхугъуэр къызэрыхъуари гъэщIэгъуэнщ. Мэзкуу КъэбэрдейБалъкъэрым и махуэхэр щагъэлъапIэу, а зэIущIэшхуэм кърихьэлIат ди республикэм и Iэтащхьэу щыта КIуэкIуэ Валерэрэ а лъэхъэнэм къэрал унафэщIу щыта Ельцин Борисрэ. «Россие» концерт гъэлъэгъуапIэ иным Албэч, симфоние оркестрыр щIыгъуу, Мистер Икс и ариер щигъэзэщIат. Абы и зыкъэгъэлъэгъуэныгъэр, артистым и макъ лъэщыр Урысейм и унафэщIым апхуэдизкIэ игу дыхьати, асыхьэту унафэ ищIащ, махуитI пIалъэ нэхъ къыхэмыкIыу, Хъупсырджэным «Урысей Федерацэм щIыхь зиIэ и артист» цIэ лъапIэр къыфIащыну икIи ар и чэзум гъэзэщIа хъуащ.
Хъупсырджэным и зэфIэкIхэм ящыщу къэгъэлъэгъуапхъэщ и ныбжьэгъуфI Сокъур Руслан и гъусэу «Сосрыкъуэ» уэрэджыIакIуэ ансамблыр зэрызэхашауэ щытар, нэгъуэщI и зы ныбжьэгъу Бекъул Леонид къызэригъэпэщауэ щыта «Бжьамий» ансамблыр илъэс бжыгъэ куэдкIэ зэригъэбжьыфIар, абы и зыужьыныгъэм и гуащIэшхуэ зэрырихьэлIар. 172 Культурэ 173
«Бабий бунт» спектаклым Хъупсырджэн Албэчрэ Таукеновэ Галинэрэ щоджэгу.
Артист къэскIэ езым и гъуазджэ дунейм пэджэжу гъащIэм хилъагъуэ къэхъугъэ псори псэкIэ зыщIешэ. Зыгъэпсэхугъуэ зэман къыщыхуихуэм деж Хъупсырджэн Албэч уэрэд, макъамэ дахэ йодаIуэ. Абы зыхилъхьэ щыIэкъым Магомаев Муслим, Антонов Юрий, Кобзон Иосиф сымэ я уэрэдхэр, Пугачевэ Аллэ нэхъ пасэу игъэзащIэу щытахэр. Артистым и мызакъуэу, сыт хуэдэ цIыхуми и зэфIэкI нэхъ лъагэ дыдэр зыхэлъэгъуапхъэр и унагъуэрщ. Хъупсырджэнхэ Албэчрэ Людмилэрэ илъэс 30-м щIигъуауэ унагъуэ дахэу зэдопсэу, пхъуищрэ (Равидэ, Марьянэ, Альбинэ сымэ) пхъурылъху цIыкIуитIрэ яIэщ. Бынхэмрэ пхъурылъхухэмрэ хэт хэкум, хэти Истамбылрэ Лондонрэ щопсэу, ауэ щIэх-щIэхыурэ адэшхуэ-анэшхуэм я деж къэкIуэжурэ ахэр ягъэгушхуэ, ягъэгуфIэ. Албэч игу хэзыгъахъуэхэм, псэкIэ игъэлъапIэхэм ящыщщ и ныбжьэгъуфIхэри. Апхуэдэщ илъэс бжыгъэ куэд хъуауэ зыдэлажьэхэу Емкъуж Лиуан, Сокъур Руслан, Батыр Мухьэдин, Ташло Алий, Къумыкъу Мухьэдин сымэ. Лэжьыгъэм къищынэмыщIауи, зэныбжьэгъухэм сыт хуэдэ Iуэхури зэдаIыгъщ.
Мы гъэм Хъупсырджэн Албэч и ныбжьыр илъэс 60 ирикъуащ. Абы ирихьэлIэу гъатхэпэм и 30-м МузыкэмкIэ къэрал театрым щызэхашат гуфIэгъуэ пшыхь. Абы кърихьэлIат уэрэджыIакIуэ цIэрыIуэм и ныбжьэгъухэр, лэжьэгъухэр, и творчествэр фIыуэ зылъагъухэр. Ар гъэщIэгъуэну икIи нэгузыужьу екIуэкIащ, артистым хуэфащэ пщIэрэ гулъытэрэ хуащIащ: ЩоджэнцIыкIу Алий и цIэр зезыхьэ Къэбэрдей къэрал драмэ театрым и артист Хьэмырзэ Ахьмэд Хъупсырджэным хуитха усэм къеджащ; Къэбэрдей-Балъкъэр, Адыгэ, Ингуш, Осетие Ищхъэрэ-Алание республикэхэм щIыхь зиIэ я артист Лосэн Тимур пшы- Культурэ
налъэ дахэкIэ и къуажэгъумрэ пшыхьым кърихьэлIахэмрэ яхуэупсащ; КъБР-м гъуазджэхэмкIэ щIыхь зиIэ и лэжьакIуэ, Музыкэ театрым и балетмейстер нэхъыщхьэ ПащIэ Рамед игъэува «Ашэмэз и бжьамий» балетым щыщ теплъэгъуэ Музыкэ театрым и лэжьакIуэхэм ягъэлъэгъуащ. Артистым псалъэ гуапэкIэ зыхуигъэзащ КъБР-м щэнхабзэмкIэ и министр Къумахуэ Мухьэдин. Щэнхабзэм и лэжьакIуэхэм я профсоюзым и Къэбэрдей-Балъкъэр щIыналъэ зэгухьэныгъэм и унафэщI, УФ-м щIыхь зиIэ и артисткэ Дау Марьянэ пшыхьым къыщеджащ я IуэхущIапIэм и лэжьакIуэхэм къабгъэдэкIыу Хъупсырджэн Албэч къыхуагъэхьа хъуэхъум. Я ныбжьэгъум, лэжьэгъум хуэгъэза псалъэ гуапэхэм пащащ икIи я уэрэдхэри тыгъэ хуащIащ УФ-м щIыхь зиIэ и артист Ташло Алий, КъБР-м и цIыхубэ артисткэ Сокъур Ольгэ, КъБР-м щIыхь зиIэ и артистхэу КъуийцIыкIу Валерэ, Зеущэ Iэуес, ХьэхъупащIэ Амырхъан, Музыкэ театрым и уэрэджыIакIуэхэу Джыназ Нурбий, КъуэщIысокъуэ Роксанэ, Мамбэт Мадинэ сымэ, нэгъуэщIхэми. Езы Хъупсырджэным пшыхьым щыжиIащ куэдым фIыуэ ялъэгъуа и уэрэдхэр икIи фIыщIэ яхуищIащ абы кърихьэлIа псоми.
Адыгэ хабзэм къыдэкIуэу, щIэблэр щэнхабзэм, макъамэ гъуазджэм щIэпIыкIыным мыхьэнэшхуэ иIэщ. Хъупсырджэн Албэч и творчествэм къызэщIэкъуауэ ухэплъэжмэ, ар дахагъэм, псэ къабзагъэм хуэунэтIащ, захуагъэр, пэжыгъэр зыгъэлъапIэщ. Аращ абы игъэзащIэ уэрэдхэр цIыхубэм ягу щIыдыхьэри, абыхэм мылIэжыныпсэ яхэзылъхьэри. Санитэ
Хъупсырджэн Албэч хужаIахэм щыщ пычыгъуэхэр
Албэчрэ сэрэ илъэс зыбжанэ хъуауэ дызэдолажьэ. Спектакль зыбжанэм зэгъусэу дыщыджэгуащ, образ гъэщIэгъуэнхэр къызэдэдгъэщIащ. ПщIэшхуэ хузощI. Ди Музыкэ театрыр зыгъэбжьыфIэ артист нэхъыфI дыдэхэм ящыщщ. Уэрэдхэри оперэхэри зэхуэдэу удихьэхыу жеIэ. Тхьэм макъыфI, зэчий къритауэ бгъэдэлъщи, сыт хуэдэ жанрми полъэщ. Хуэфащэ дыдэу къыфIащащ «УФ-м щIыхь зиIэ и артист» цIэ лъапIэр.
Албэч цIыху хъарзынэщ, хьэл-щэн дахэ хэлъщ. Зыгуэрым щыхуэпсэлъа срихьэлIауэ къысхуэщIэжыркъым. И щхьэгъусэ Людмилэрэ абырэ унагъуэ дахэ зэдаухуащ. Я пхъуищми гъэсэныгъэрэ щIэныгъэрэ иратащ. И щхьэкIи, и унагъуэкIи, и лэжьыгъэкIи гукъеуэ имыIэу, ехъулIэныгъэ и бэу Музыкэ театрым и утыкур иджыри илъэс куэдкIэ игъэбжьыфIэну си гуапэщ. Iэдэм,
КъБР-м щIыхь зиIэ и артист
Республикэр зэрыгушхуэ уэрэджыIакIуэ, артист Iэзэ Хъупсырджэн Албэч илъэс 25-м щIигъуауэ ди Музыкэ театрыр егъэбжьыфIэ. Зи гъащIэ псор сценэм езыпха Албэч ди щIыналъэми нэгъуэщI щIыпIэхэми къыщацIыху. Оперэ, опереттэ куэдым роль нэхъыщхьэхэр гукъинэжу щигъэзэщIащ. Абы фIы дыдэу къохъулIэ адыгэ уэрэдыжьхэри. ЖыпIэнуракъэ, и лэжьыгъэм гу къабзэрэ псэ хьэлэлкIэ пэрытщ. 174 Культурэ
Хъупсырджэн Албэч цIыхугъэшхуэ зыхэлъщ, нэхъыжьхэм пщIэрэ гулъытэрэ яхуещI, уэрэджыIакIуэ ныбжьыщIэхэр еущий, еунэтI, егъэгушхуэ. Сыт хуэдэ IуэхукIэ уи дзыхь ебгъэзми, ущигъэуэнукъым. Ущыхуэныкъуэм деж къыбдэIэпыкъуну хьэзыр ныбжьэгъу пэжщ.
Узыншагъэ, гуфIэгъуэ и куэду, и зэфIэкIыр мыкIуэщIу Тхьэм тхуигъэпсэу! Алий,
УФ-м щIыхь зиIэ и артист
Хъупсырджэн Албэч, Емкъуж Лиуан, Батыр Мухьэдин, Къумыкъу Мухьэдин сымэ илъэс куэд щIауэ унагъуэкIэ дызэкIэлъыкIуэу дызэныбжьэгъущ. Культпросвет училищэр къэзуха нэужь, Бахъсэн районым ЩэнхабзэмкIэ и унэм къэфакIуэхэр щызгъасэу щытащ. Албэч еджапIэ къикIыжа къудейт абы щыгъуэм. ДызэрыцIыхуу ныбжьэгъу дызэхуэхъуа нэужь, уэрэджыIакIуэхэм я «Сосрыкъуэ» ансамблыр зэгъусэу къызэдгъэпэщащ.
Мистер Икс и ариер Хъупсырджэным хуэдэу жызыIэфа Кавказ Ищхъэрэ псом искъым. Албэч зыхэмызагъэ макъамэ Iэмэпсымэ къэгъуэтыгъуейщ. Си ныбжьэгъум фIы куэд хужысIэфынущ. Ар цIыху зэпIэзэрытщ, хабзэ, нэмыс зыхэлъщ, зэи укъигъэпцIэнукъым. И анэ Хуту гуфIэу къытпежьэурэ дригъэблагъэу зэрыщытар сигу къинэжащ. Ар дахэ дыдэу Iэпэпшыни балалайки тхуеуэрт. Езы Албэч и анэм пщIэшхуэ хуищIу, хуэгумащIэу апхуэдэт.
ДяпэкIи нэхъри зиузэщIыну сохъуэхъу. Руслан,
Къэрал киноконцерт гъэлъэгъуапIэм и кинозалым и унафэщI
Хъупсырджэн Албэч Музыкэ театрыр зыгъэбжьыфIэ артист Iэзэщ, зи макъыр зэи мыкIуэдыжын уэрэджыIакIуэщ. Абырэ сэрэ оперэ, опереттэ куэдым роль нэхъыщхьэхэр щызэдэдгъэзэщIащ. Псалъэм папщIэ, Штраус Иоганн и «Цыганский барон» спектаклым Албэч барону, сэ абы и пщащэу дыщыджэгуащ.
Дэбгъуэн щымыIэу, гукъинэж пщыхъуу сыт хуэдэ ролри егъэзэщIэф Албэч. Ар и щыхьэтщ Тхьэр зэчиишхуэкIэ абы къызэрыхуэупсам. Майе,
КъБР-м и цIыхубэ артисткэ
Хъупсырджэн Албэч макъ дахэ зиIэ, цIыхубэм фIыуэ ялъагъу уэрэджыIакIуэ Iэзэщ, фIым я фIыжщ, республикэм исхэр зэрыгушхуэ артистщ. Спектакль куэдым зэгъусэу дыщыджэгуащ, партиехэр щызэдэдгъэзащIэу. Псом хуэмыдэу гукъинэж сщыхъуащ Штраус Иоганн и «Цыганский барон» спектаклым щищIа ролыр. И макъ жьгъырум хуэдэ зиIэ къэгъуэтыгъуейщ. Егъэлеиныгъэ хэмылъу жысIэнщи, апхуэдэ макъ зиIэ уэрэджыIакIуэ махуэ къэс къалъхуркъым.
Си лэжьэгъум сохъуэхъу и макъ дахэмкIэ цIыхухэм гукъыдэжрэ дэрэжэгъуэрэ яриту илъэс куэдкIэ ди театрым и утыкум итыну, жьыщхьэ махуэ хъуну! Мухьэдин,
УФ-м щIыхь зиIэ и артист 175 176 1 16. 