




2 Iуащхьэмахуэ

литературно-художественнэ
общественно-политическэ журнал
1958 гъэ лъандэрэ къыдокI
сентябрь 5 октябрь Къэбэрдей-Балъкъэр Республикэм
и «КъБР-Медиа» къэрал кIэзонэ
IуэхущIапIэм къыдегъэкI
РедаКтоР нэхъыщхьэР Мыкъуэжь анатолэщ
РедКоллегиеМ хэтхэР:
ацкъан Руслан, БакIуу хъанджэрий, БищIо Борис, гъут Iэдэм, истэпан Залинэ (жэуап зыхь секретарь), Къэрмокъуэ хьэмид, тэтрокъуэ астемыр, тхьэгъэзит Юрэ, тIымыжь хьэмыщэ, хьэвжокъуэ людмилэ
налшыК
2023 Псалъащхьэхэр
ЖьантIэ
ТхакIуэ Хьэх Сэфарбий къызэралъхурэ илъэс 85-рэ ирокъу
Истэпан Залинэ. Талант къуэпсыбэ. 3
Хьэх Сэфарбий хужаIахэм щыщ пычыгъуэхэр. 5
Истэпан Залинэ. «Зы цIыху фIэкIа къемыджэнуми, а зым щхьэкIэ сытхэнущ». Интервью. 13
Хьэх Сэфарбий. Рассказхэр. 19
Хьэх Сэфарбий. Усэхэр. 30
Хьэх Сэфарбий. Си хъуреягъкIэ. Тхыгъэ кIэщIхэр. 36
УсакIуэ Балъкъыз Батий къызэралъхурэ илъэс 75-рэ ирокъу
Хьэвжокъуэ Людмилэ. ФIым и джакIуэ. 43
Балъкъыз Батий. Усэхэр. 51 Бещтокъуэ Хьэбас. Гъуэгупэ псалъэ. Усэхэр. 63
Гугъуэт Заремэ. Усэхэр. 74
Гаврилович Владимир. Сэри цIыхум сыкъилъхуащ. Пьесэ. 90 НэщIэпыджэ Замирэ. Инчы Иринэ: «Ди лъэпкъэгъухэр адыгэну хуейщ». Интервью.159
Псалъэжьу зэхэлъ псалъэзэблэдз.166 Усыгъэ
Драматургие
Публицистикэ ЖьантIэ
ТхакIуэ Хьэх Сэфарбий къызэралъхурэ илъэс 85-рэ ирокъу 4
ТаЛаНТ къУэПСыБэ
Хьэх Сэфарбий Совет (иджы Шэрэдж) районым хыхьэ Аушыджэр къуажэм 1938 гъэм майм и 20-м къыщалъхуащ. Къуажэ школыр 1955 гъэм къиухри, лэжьыгъэ зэмылIэужьыгъуэхэр игъэзащIэу колхозым хэтащ, иужькIэ щеджащ бухгалтерхэр щагъэхьэзыру Налшык дэт еджапIэм.
Хьэхыр лэжьыгъэ IэнатIэ куэд пэрытащ: шахтэм, фабрикэхэм, заводхэм, ухуэныгъэхэм Iэпыдзлъэпыдзу, хьэлъэзехьэу, арматурщикыу, бетонщикыу, нэгъуэщI Iуэху хьэлъэхэри игъэзащIэу щылэжьащ. Дзэм къулыкъу щищIэу къэкIуэжа нэужь, «Искож» комбинатым вулканизаторщикыу щыIащ, Шэрэдж районым къыщыдэкI газетым и корреспонденту, райисполкомым и инструктору щытащ. А псом иужькIэ Сэфарбий къиухащ Горький Максим и цIэр зэрихьэу Москва дэт Литературэ институтыр. 1972 гъэм къыщыщIэдзауэ 1998 гъэ хъуху «Ленин гъуэгу» (иджы «Адыгэ псалъэ») газетым щэнхабзэмкIэ и къудамэм и унафэщI IэнатIэр ирихьэкIащ. Илъэс куэдкIэ консультанту щылэжьащ КъБР-м и ТхакIуэхэм я союзым. Урысей Федерацэм и ТхакIуэхэм, Журналистхэм я союзхэм хэтащ. Сэфарбий илъэс 30-м щIигъукIэ тхакIуэ, усакIуэ ныбжьыщIэхэм ядэлэжьащ, «Шыхулъагъуэ» литературэ хасэ къызэригъэпэщауэ.
Иджыпсту цIэрыIуэ хъуа тхакIуэхэм, усакIуэхэм къежьапIэ яхуэхъуар а хасэращ. ЖьантIэ
Хьэх Сэфарбий пасэу тхэн щIидзащ. Абы и тхыгъэхэр, статьяхэр, усэхэр республикэм къыщыдэкI газетхэмрэ журналхэмрэ къытрадзэ къуажэ школым щыщIэса зэман лъандэрэ. Хьэхыр усакIуэщ, тхакIуэщ, публицистщ, журналистщ, зэдзэкIакIуэщ. Абы и къалэмыпэм къыщIэкIащ усэ, прозэ, публицистикэ тхыгъэхэр щызэхуэхьэсауэ тхылъ 20-м щIигъу, адыгэбзэкIи урысыбзэкIи. Абыхэм ящыщу я цIэ къиIуапхъэщ «Пщэдджыжь бзыгъэ», «ПсыIэрышэ», «Толъкъун Iэсэ», «Бжьыхьэ уэфI», «Бжьыхьэ макъамэхэр», «Махуэм дунейр и кIыхьагъщ», «Си хъуреягъкIэ», «МахуэщIэр кIадащхьэ течащ», «Курых», «Свежесть», нэгъуэщIхэми. НэгъуэщI лъэпкъхэм щыщ тхакIуэ цIэрыIуэхэм я тхыгъэ куэд адыгэбзэкIэ зэридзэкIащ Сэфарбий. Абы и тхыгъэхэр пэщIэдзэ, курыт школхэм зэрыщрагъаджэ тхылъхэм ярытщ, и творчествэмкIэ диплом лэжьыгъэхэр ятх КъБКъУ-м щеджэ студентхэм. Илъэс куэдкIэ гуащIафIэу печатым зэрыщылэжьам, и литературэ ехъулIэныгъэхэм папщIэ Сэфарбий къыхуагъэфэщащ КъБАССР-м и Совет Нэхъыщхьэм и Президиумым (1984), ди республикэм и Журналистхэм я союзым (1988) я ЩIыхь тхылъхэр, КъБР-м и Журналистхэм я союзым и саугъэтыр (1977). 1999 гъэм абы къыфIащащ «Къэбэрдей-Балъкъэр Республикэм щэнхабзэмкIэ щIыхь зиIэ и лэжьакIуэ» цIэ лъапIэр. Хьэх Сэфарбий и тхыгъэхэр гуимыхуж зыщIыр я нэхъыбэм зи
гугъу щыщIар езым игъэвауэ зэрыщытырщ. И гум щыщIэр, и псэм жиIэр адыгэбзэ къабзэкIэ щIэджыкIакIуэхэм я деж нихьэсу еса тхакIуэр псэуху хуэпэжащ къыхиха и гъащIэ гъуэгум: хузэфIэкI ищIэу литературэми журналистикэми хэтащ, лъэпкъым къыщIэхъуэ щIэблэр унэтIыным ехьэлIауэ абы хузэфIэкIам хуэдиз зылэжьаи къэгъуэтыгъуейщ.
ТхакIуэ гъуэзэджэр, журналист Iэзэр дунейм ехыжащ 2022 гъэм и ИСТэПаН Залинэ
октябрь мазэм. 5 6
ЖьантIэ
Хьэх Сэфарбий хужаIахэм щыщ пычыгъуэхэр
Куэдым теухуащ Хьэхым и усыгъэр: адэжь щIыналъэм, Хэку зауэшхуэм къихьа фэбжьхэм, мамырыгъэр хъумэным, зэныбжьэгъугъэм, лэжьыгъэм, лъагъуныгъэм, нэгъуэщIхэми. Ауэ нэхъыщхьэр – усакIуэм къищта Iуэхугъуэхэр къызэрызэIуихыф Iэзагъэращи, жыIэн хуейщ нэгъуэщIхэм емыщхь къызэIухыкIэ Хьэхым къызэригъуэтыфыр.
Ар усэ тхыкIэм и «щэхухэм» фIыуэ щыгъуазэ, поэзие нэсым и
гъуэгум ехъулIэныгъэхэр къыщызыхьыфа усакIуэщ. Сэфарбий и тхыгъэхэр я къуэпс псомкIи быдэу пыщIащ лъэпкъым и гъащIэм, абы и тхыдэмрэ и нобэрей махуэмрэ. Я гъэпсыкIэкIи, яхэлъ гупсысэгурыщIэкIи Хьэхым и усэхэм уи фIэщ ящIыф ахэр зытхар адыгэ усакIуэу зэрыщытыр, абыкIи къащхьэщокI шыфэлIыфэ зимыIэ, сыт хуэдэ лъэпкъми и фащэр, екIу-емыкIуми, зи усэм «щызытIагъэ» тхакIуэхэм.
ЩIэщыгъуэщ, купщIафIэщ, бзэ шэрыуэкIэ тхащ Хьэх Сэфарбий и прозэри. ЦIыху къызэрыгуэкIхэм я гъащIэм тетхыхькIэрэ тхакIуэм
куууэ зэпкърех дызыхэпсэукI зэманыр.
къаГъыРМэС Борис,
КъБР-м и цIыхубэ усакIуэ


Хьэх Сэфарбий и IэдакъэщIэкIхэр гум дохьэ, гъащIэм и курыхыр, и пэжыр Iэзэу, куэдым урагъэгупсысу къыщыгъэлъэгъуащ абыхэм.
Сэ сыкъапщтэмэ, тхакIуэм си гур егъэзагъэ къехьэкI-нехьэкI лъэпкъ хэмылъу, жьэнахуэу дыгъуэгъуакIуэхэм, фитIнэхэм, зи бзэмрэ зи хабзэмрэ зэзымыпэсыжхэм яхужиIэ псалъэ шэрыуэхэмкIэ. Дыхьэшхэныр гушыIэ дахэу ди нэгум къыщIегъэувэ Хьэхым, а дыхьэшхэныр дыхьэгъым хуигъэкIуэни хузэфIокI. Ди гъащIэм къыщыхъу-къыщыщIэ Iуэхугъуэ щхьэхуэхэр зэридзылIэм, зы ищIурэ, и художественнэ Iэзагъыр зыхэпщIэрэ узэщIиIэтэу и тхыгъэхэр ди пащхьэ кърелъхьэ абы. Ар псалъэхэм хощыпыхь, купщIафIэхэр, къарууфIэхэр къыхех. ФIым удихьэхыу, Iейм гущыкI хуэпщIу къретхэкI и персонажхэм я дунейр. Ахэр гъащIэм узэрыщрихьэлIэм хуэдэ дыдэщ, сыту жыпIэмэ, Хьэхым и тхыгъэхэр а езы гъащIэм къыхихащ, языныкъуэхэм зэращIым хуэдэу, зыри къигупсысыркъым, и Iэпэм къыщIифыкIыркъым. Зи гугъу ищI Iуэхугъуэхэр абы езым игъэунэхуащ, гурэ псэкIэ игъэващ. Аращ Хьэх Сэфарбий и IэдакъэщIэкIхэр нэщIысыпауэ щIыщытыр.
ГъэУНэ Борис,
тхакIуэ
2015 ЖьантIэ

Хьэх Сэфарбий 1963 гъэ лъандэрэ соцIыху. Дзэм къулыкъу щызэдэтщIащ. Пэжу, зы полкым дызэдыхэтакъым, ауэ зы бжыхь фIэкIа ди яку дэмыту ди частхэр зэбгъэдэтти, дызэрыцIыхури, ныбжьэгъуи дызэхуэхъуауэ щытащ. Сэри зыгуэрхэр стхырти, езгъэлъагъурт, дызэчэнджэщырт, сэ сыщытригъэгушхуэр нэхъыбэт.
Сэфарбий езыр гугъу ехьу къэтэджа цIыхущ. Гугъу ехьам куэд
елъагъу, куэд зылъэгъуам Iэджэ етхыжыф. И творчествэкIэ къапщтэмэ, щапхъэу бгъэлъагъуэ хъуну тхакIуэфIщ. «Ленин гъуэгу» газетым щыщыIами, ТхакIуэхэм я союзым щыщылэжьами абы куэд зэфIигъэкIащ тхэн щIэзыдзагъащIэхэм защIэгъэкъуэным, гъуэгу тэмэм тегъэувэным хуэунэтIауэ.
ЦIыху зэIухащ Сэфарбий, ауэ зыгуэр иукъуэдиямэ, абы зэрыпхутекIын щымыIэу ерыщщ. И цIыху щIыкIэр аращ – зауэм къыхэтэджыкIа цIыхущ. ПцIыр, фэрыщIагъыр игу техуэркъым. Ар щынэрылъагъущ и тхыгъэхэми.
ТХЬэЗэПЛъ Хьэсэн,
усакIуэ


Иужьрей илъэс тIощIым къэбэрдей литературэм зэрызиужьа щIыкIэм сыщегупсысым сигу къэкIаращ: а лъэхъэнэм къриубыдэу икъукIэ мащIэ дыдэщ узэрыгушхуэну, утыкушхуэ ипхьэ хъуну ди тхакIуэхэм я Iэдакъэ къыщIэкIар. Е зэман зэблэхъугъуэм, къэралыр зытеува гъуэгущIэм къигъэупщIыIуа, е нэгъуэщI, сытми, зэзэмызэ къызэпхыIукI мыхъумэ, бащэкIэ дызыщыгугъ ди тхакIуэ пажэхэм я Iэдакъэ къыщIэкIар куэд хъуркъым.
Ауэ абыхэм ящыщкъым Хьэх Сэфарбий. Ар зэи Iуэхуншэу щысакъым, уеблэмэ иужь лъэхъэнэрщ и тхыгъэ нэхъыфI дыдэхэр дунейм къыщытехьар. Псалъэм папщIэ, «Махуэм дунейр и кIыхьагъщ», «ЩIымахуэ мэракIуэ», «Псым ихь къихьыжыркъым» повестхэри, «Си хъуреягъкIэ» зыфIища и философие тхыгъэ кIэщIхэри щитхар Совет Союзыр къутэжу жаIэнумрэ зытетхыхьынумрэ ямыщIэжу къалэм зыIэщIэлъхэр гъуэгущхьибл зэхэкIыпIэм къыщытена илъэсхэрщ.
Ди тхакIуэхэм я нэхъыбапIэм я IэдакъэщIэкI нэхъыфIхэр, нэхъ купщIафIэхэр щатхар илъэс 30-50 ныбжьым щитарщ. Хьэхым и творчествэм и гугъу пщIымэ, и тхыгъэхэр кIуэтэху нэхъыфI, нэхъ купщIафIэ хъууэ къысфIощI. Абы и щыхьэтщ иужьрей илъэс зыбгъупщIым дунейм къытехьа и IэдакъэщIэкIхэр. МыЗ ахьмэд,
тхакIуэ ЖьантIэ

Хьэх Сэфарбий адыгэбзэ шэрыуэкIэ щIэджыкIакIуэм деж нихьэсырт гупсысэ куухэр. И газет тхыгъэфIхэм фIэщыгъэ хуищIу щытахэм дыхэвгъаплъэт: «Адыгэбзэр къедвгъэгъэл», «Лъэпкъым и бзэр лъэпкъым и псэщ», «Ди бзэр къэдвгъэщтэж», «ЩIэблэм зэрыIурыплъхьэщ», «Анэдэлъхубзэм еджапIэм къегъэзэж». Бзэм теухуауэ иIа гудзакъэр хыболъагъуэ и художественнэ тхыгъэхэми. Философие телъыджэ зыхэлъ и хъэтIыр зыми хэгъуащэркъым. Хьэх Сэфарбий адыгэбзэ къудамэм щеджэ студентхэм я деж куэдрэ езгъэблагъэрт. И тхылъхэр щIэдджыкIырт, дытепсэлъыхьырт. Си студентхэм ар фIыуэ ялъагъурт. Дэтхэнэ зэIущIэри щIэщыгъуэ ящыхъурти, куэдри дытепсэлъыхьыжырт. Сэфарбий адыгэ щIалэгъуалэм я зэфIэкIыр къиулъэпхъэщырт, утыку къищIырт, иунэтIырт. И зэмани, и гуащIи щысхьакъым зэи абы папщIэ. «Шыхулъагъуэ» литературэ хасэр Сэфарбий игурэ и псэрэ зыхилъхьа Iуэхущ. Тхэным тегушхуа щIалэгъуалэм я гупсысэр тыншу къызэрыкIын папщIэ, абы зы Iэмал щыIэу къигъэнакъым. Къэбэрдей щэнхабзэм Хьэх Сэфарбий и цIэр къыхолыдыкI. УсакIуэщ, журналистщ, зэдзэкIакIуэщ, критикщ. Ауэ псом нэхъыщхьэу ар лъэпкъ тхакIуэщ.
Бакъ Зерэ,
филологие щIэныгъэхэмкIэ доктор 8

Хьэх Сэфарбий сэ къыщысцIыхуащ езым и хьэгъуэлIыгъуэм. Абы и къуэш нэхъыщIэ Заурбийрэ сэрэ дызэрызэдеджам нэмыщI икIи дызэныбжьэгъути, сригъэблэгъат.
ИужькIи куэдрэ сыщыIащ ахэр щыпсэуа Аушыджэр къуажэм, я унагъуэм сихьащ. ЗэкъуэшитIми я усэхэр газетхэм къытехуэрт, гугъапIэ къозытхэм хабжэрт.
Сэфарбий лэжьапIэр куэдрэ ихъуэжын хуей хъурт, унагъуэр зрикъун улахуэ къыпэкIуэртэкъыми. Апхуэдэурэ екIуэкIащ, Москва Горький Максим и цIэр зэрихьэу щыIэ Литературэ институтыр, зэрылажьэм хуэдэурэ, къиухыу «Ленин гъуэгу» (иджырей «Адыгэ псалъэ») газетым къэувыху. Абдеж и лъэр щигъэбыдащ. Сэ илъэсищкIэ радиом сыщыIа нэужь, 1975 гъэм газетым сыкIуэри, абы дыщызэхуэзэжащ, хэбгъэзыхьмэ, зы пэш дыщыщIэси къыхэхуэу, ар пенсэм кIуэху зы IэнатIэ зэдетхьэкIащ, зэгъунэгъу дыхъунуи дыхунэсащ.
Нэхъ згъэщIагъуэу абы хэлъа хьэлхэм ящыщт щхьэх зэримыщIэр. Аушыджэр къикIыурэ махуэ къэс лэжьакIуэ къакIуэрт, и къалэнхэр зэфIигъэкIырти, пщыхьэщхьэм я унэ екIуэлIэжырт. Ауэ щэбэтымрэ тхьэмахуэмри къанэ щымыIэу зыхухихыр литературэрат. Апхуэдэ дыдэ гъуэгуанэ къызэпичырти, редакцэм къыщIыхьэрт, зыри зэран къыхуэмыхъуу тхэн папщIэ. И ныбжьыр кIуэтэхукIи прозэм нэхъ зритырт. Апхуэдэу зэлэжьа и повестхэм ящыщ пычыгъуэхэм, рассказхэм газет напэкIуэцIхэм дыкъыщеджэрт иужькIэ. ЖьантIэ
ЗымыщIэм къыгурыIуэнукъым а зэманым газет лэжьыгъэм гугъуехьу хэлъар зыхуэдизыр. Тхьэмахуэ къэс зэ нэхъ мыхъуми, журналистыр машинэкIэ е лъэсу къуажэм кIуэуэ игъэхьэзырын хуейт абы щыпсэухэм я IуэхущIафэхэм ятеухуа тхыгъэ. Мыр нэхъ зытегъэщIари Хьэхыр здэщыIэ мэкъумэш къудамэрт. Сэри апхуэдэ куэд къысхуихуащи, сыщыгъуазэщ ар къызэрыптехьэлъэм. Абы ищIыIужкIэ, мазэм тIэу нэхърэ мынэхъ мащIэрэ дежурнэгъуэр къытлъысырт. Лэжьыгъэр щыдухри жэщ ныкъуэрт, нэху къыщыттещхьи къыхэхуэу. Апхуэдэ плъырыгъуэхэм деж Сэфарбий къыхуэнэжыр стIолым бгъэдэсу е шэнтхэр зэпигъэувэу тегъуалъхьэу щхьэукъуэнырт.
ИтIани, и IэнатIэр ихъуэжыну, адрей тхакIуэхэмрэ усакIуэхэмрэ хуэдэу, «Iуащхьэмахуэ», «Нур» журналхэм кIуэну хущIэкъуакъым. Абы къокI ар къыхиха IэнатIэм, зыхэт гупым зэрахуэпэжар.
ЕтIуанэрауэ, жызмыIэн слъэкIынукъым Хьэхыр хьэгъэщагъэ
гуэрхэр зэрихьэу и къулыкъукIэ дэкIуеину е имычэзууэ фэтэр къыхиудыну зэрыхэмытар. Апхуэдэуи слъэгъуакъым ар къилэжьым щхьэкIэ тхьэусыхэуи. Абы щыгъуэми, и сомыр зэпэубыдат. И гуащэ пIэхэнэр зэрихьэрти, и щхьэгъусэ Марие лажьэ хъуртэкъым. Бынищ щапI унагъуэр зыщыгугъыр езым унэм ирихьэлIэрт. ИтIани гупым екIуу хэтащ.
Iуэху еплъыкIэхэмрэ и Хьэхыр набдзэгубдзаплъэу, ди жылагъуэм и цIыху щхьэхуэхэми ядилъагъухэр утыку кърилъхьэфу зэрыщытам щыхьэт тохъуэ
и гупсысэхэмрэ къыщызэIуих «Си хъуреягъкIэ» тхылъыр. А тхыгъэ мыкIыхьхэр апхуэдизу Iэзэу гъащIэм къыхиухуэнщIыкIащи, абы и «лIыхъужь» зыкъомыр тыншу къызоцIыхужыф, я цIэхэр къримыIуами.
Хьэх Сэфарбий сыт и лъэныкъуэкIи зылI хуэфэщэн гъащIэ купщIафIэ къигъэщIащ. Абы и фIыщIэшхуэ хэлъщ гугъуехь псори къыдигъэпсынщIэу къыдэгъуэгурыкIуа и щхьэгъусэ Марие.
ШаЛ Мухьэмэд,
КъБР-м щIыхь зиIэ и журналист * * *
Япэу дыщызэхуэзам, тIуми ди щIалэгъуэ дахэт. Сэ «Ленин гъуэгум» сыIузэгъауэ, зы илъэс хуэдиз лъандэрэ сыщылажьэрти, хуабжьу си щIэщыгъуэт.
Сэфарбий илъэситI хуэдизкIэ нэхъыжьти, къуажэ школыр къиуха нэужь Налшык къэкIуауэ, Iэпщэ къарукIэ къилэжьым ирипсэурт.
– Си гуапэу сыкъоджэ газетым къытехуэ уи тхыгъэхэм, – япэ зыкъригъэщащ абы, – хъарзынэу ебгъэжьащ. Ауэ газетыбзэмрэ газет къупхъэмрэ зрумыгъэхьэжьащэ, уи гупэр прозэм зэрыхуэбгъэзэным хущIэкъу…
Пэжыр жыпIэмэ, сэ сыкъэуIэбжьати, зыгуэрхэр пэздзыжыну къысфIыдрихьейуэ хуежьат, япэу слъагъу цIыхум сригъэджэжын
хуейуэ къыщIилъытэр къызгурымыIуэу. Ауэ мащIэу къыщIэгуфIыкIри, Сэфарбий кIэщIкIэ трилъэщIэжащ. 9 10
ЖьантIэ
– Уэим умыщI ныбжесIар, сэ сырабочэ къызэрыгуэкIщ, ауэ зыгуэрхэр мащIэ-мащIэурэ сотх… Уи унэцIэр си нэм къыщIыфIэнар
сэри Тэнащхэ срапхъурылъхущи, аращ.
Апхуэдэу дызэрыцIыхуауэ щытащ илъэс щэ ныкъуэрэ тхурэ хуэдиз япэкIэ. Псы Iэджэ ежэхащ абы лъандэрэ, зэхъуэкIыныгъэ Iэджэ ди нэгу щIэкIащ къэралкIи, лэжьыгъэкIи, унагъуэкIи, ныбжьэгъукIи. ЗылI къигъэщIэным пэплъытын зэманкIэ дэ зы IэнатIэ дыпэрыту дызэдэлэжьащ, Хьэх Сэфарбий литературэ IэщIагъэр Москва щызригъэгъуэта нэужь. А зэман кIыхьым къриубыдэу дыщызэхуэгубжьи дыщызэкIужи къэхъуащ, ауэ хьэрэмыгъэрэ пцIырэ зэи дяку къыдэхъуакъым. И жьэнахуагъэм и зэран Iэджэрэ къекIами, Сэфарбий и гум имылъ щыжиIа зыщIэж щыIэу къыщIэкIынкъым.
Щхьэхуэу Сэфарбий и творчествэр зджыну сыхунэмысами, сызыщыгъуазэ тхыгъэхэм сэ зы гупсысэ къахэсхащ: тхакIуэм игури и псэри лъэныкъуитIым – блэкIамрэ къэкIуэнумрэ – зэпаIыгъащ, тIури зэпэшачэу икIи зэрытемыгъакIуэу. КъекIуэкI махуэр а тэрэзэ-мэзаным и тегъэщIапIэ къудейуэ арат.
Дунейм тетыху тхакIуэр и гупсысэкIи, и тхыгъэкIи къыхэкIыфакъым зауэ мыгъуэжьымрэ абы иужь илъэсхэмрэ я хьэзабу и нэгу щIэкIам. Абы зэи и Iум икIакъым и анэм и IэпапIэхэр къызытена чыржыным и IэфIыр.
КъэкIуэнум и гугъу пщIымэ, Хьэх Сэфарбий фIыщIэ жыг щIыхухэпсэн лэжьыгъэ къызэринэкIащ: «Шыхулъагъуэ» литературэ хасэ къызэригъэпэщри, зэфIэкI зыбгъэдэлъ щIалэгъуалэ гуп дахэ игъэсащ икIи абыхэм япэкIэ ягъэкIуатэ я егъэджакIуэр зыпэрыта IэнатIэр.
ТэНаЩ анатолэ,
журналист, КъБР-м и ЩIыхь тхылъ зрата

Си япэ литературэ тхыгъэхэми адыгэбзэкIэ стха журналист лэжьыгъэхэми еджар Сэфарбийщ. Абы IэщIэлъ «Шыхулъагъуэ» литературэ зэгухьэныгъэм сэри сыхэтащ, сфIэфIу, сфIэгъэщIэгъуэну. ЛэжьапIэ IэнатIэ щызмыгъуэтым къыздэIэпыкъуащ. Куэдрэ дызэдэмылэжьами, зэи зэпэIэщIэ дыхъуакъым. Литературэрт сыт щыгъуи дызытепсэлъыхьыр. Ди яужь къиува щIэблэщIэм Сэфарбий и нэIэ ятетт, сэ езыр куэдымкIэ си щапхъэт – тхэн щIэзыдзагъащIэхэм защIигъакъуэу, зыми игу зэремыуэным хэту, гушыIэ дахэ хэлъу апхуэдэт ди нэхъыжьыр.
Сэфарбий и гушыIэкIэмрэ и тхэкIэмрэ зыми ещхьтэкъым. Си гугъэмкIэ, езым и ныбжьым ит тхакIуэхэм япеуэн фIэфIт Сэфарбий. Апхуэдэ зэфIэкIи иIэт. ЗэрытщIэжщи, ар литературэм щыхыхьа зэманым тхакIуэ гупыфI къэунэхуат, къэунэхуам и мызакъуэу, ахэр Москва ягъакIуэри ирагъэджат. Сэфарбий и насып кърихьэкIащ абыхэм яхэхуэну. Езым и къуажэгъухэри (Журт Биберд, Бицу Анатолэ ЖьантIэ
сымэ) яхэту, псоми къагъэзэжауэ лажьэрт. УщызэныбжькIэ, зы Iуэху яужь ущиткIэ, уапеуэнтэкъэ? Ар гурыIуэгъуэщ. Ауэ Сэфарбий хуэдэу
а зэпеуэр щIэзымыхъумэ, абы екIуу тегушыIыхьыф яхэта къыщIэкIынкъым гупым.
Iуэху дахэ куэд зылэжьа Хьэх Сэфарбий къызэринэкIа щIэблэм ягу гуапэу зэрилъынум шэч къытесхьэркъым. «Сыхуеи сыхуэмеи сэ а уи лъагъуныгъэм?» – жиIэурэ къыддэгушыIэу щытащ. Си гугъэмкIэ, хуейт, хэт гулъытэ зи жагъуэр? ФIыуэ тлъэгъуащ икIи тлъагъунущ.
къаНыкъУэ Заринэ,
усакIуэ, «Горянка» газетым
и редактор нэхъыщхьэ * * *
«Адыгэ псалъэ» газетым лэжьакIуэ сызышауэ щытар Хьэх Сэфарбийщ.
ЦIыху жьэнахуэт ар, къехьэкI-нехьэкI иIэтэкъым. Игу къыдридзеяр жиIэу аратэкъым, атIэ Iуэхум и купщIэр къыуигъащIэрт. Езыми укъигъэпцIэнутэкъым, къэбгъапцIэуи къыпхуидэнутэкъым.
Си япэ тхылъ цIыкIури Сэфарбий и фIыщIэкIэ дунейм къытехьащ. Усэхэр сIихщ, зэригъэзахуэри, къызитыжащ: «Мыр тхылъ хьэлэмэт цIыкIу хъунущ, къыдэгъэкI», – жиIэри.
Газетым сыщыщымылэжьэжми дызэхуэзэрт, дызэбгъэдэст. Уэршэрэгъу бэлыхьт: жиIэм купщIэ хэлът, гушыIэ дахэ иIэт, и щIагъыбзэхэр лъэщт. Зи гугъу ищIар занщIэу къыщыбгурымыIуэ къэхъурт, къуиIуэкIыну зыхуейр, щхьэтечу къыбжимыIэфыр апхуэдизкIэ щIихъумэфырти. И псалъэхэм узыщIагъэгусысыжырт.
Банкым и пресс-IуэхущIапIэм лэжьапIэ срагъэблэгъауэ сызэрыкIуэр къыщищIам, и жагъуэ хъуауэ щытащ, ахъшэр тхэным и щхьэ къэбгъэкIуащ, жиIэри. Апхуэдэу ди лэжьыгъэхэм зэпэIэщIэ дызэхуащIри, ди зэхуэзэр нэхъ мащIэ хъуащ, ауэ дэнэ щIыпIэ дыщызэIумыщIами, псалъэ IэфIыр, гуапэр ди япэ итащ.
Си гъащIэм Сэфарбий хуэдэ цIыху дахэ, цIыху Iущ зэрыхэтамкIэ Тхьэшхуэм фIыщIэ ин хузощI, насыпышхуэуи къызолъытэ ар. Сэбэп къысхуэхъуа, къыздэIэпыкъуа фIэкIа, си жагъуэ къищIакъым, зыгуэрым зэран хуэхъуауи сщIэркъым. Нобэр къыздэсым абы и псалъэ Iущ куэд сигу къызогъэкIыж. «Си хъуреягъкIэ» и тхылъыр Iэгъуэу щылъщи, щIэх-щIэхыурэ къызощтэ. Сыхуэарэзыщ Сэфарбий, жэнэтыр унапIэ хуэхъуауэ Тхьэм къыщIигъэкI.
ХЬэЩыкъУей Олег,
усакIуэ

Сэфарбий цIыху куут, нэплъыс-нэIуст, пэжу къилъытэр, къехьэкIнехьэкI хэмылъу, жызыIэфт. ТхакIуэм и къалэмыр бэм яхуэгъэпсащ жытIэ щхьэкIэ, ар абы нэсын папщIэ и гумрэ и псэмрэ щызэригъэзахуэ 11 12
ЖьантIэ
гупсысэхэр тэмэму къиIуатэу, нэгъуэщIхэми дерс къызыхахын жыпхъэм иригъэувэжыфын хуейщ. Сэфарбий ящыщт къалэмымрэ къалэнымрэ зэтезыгъэхуэфхэм. Акъылыр зыузэщI гушыIэ купщIафIэкIэ гъэнщIа IэдакъэщIэкIхэм уи нэгу къыщIагъэхьэ лIыхъужьхэр зэман псоми зэдайщ, къызэтезыхым «дэри ди жылэм апхуэдэ дэсащ», – жаIэу.
Хьэх Сэфарбий и тхыгъэхэм ятеухуауэ жыпIэн гъунэжщ, ауэ сэ нобэ сытепсэлъыхьыну сызыхуейр абы и цIыхугъэрэ и лэжьыгъэ гъуэгуанэкIэ нэхъ гъунэгъуу къыдэзыгъэцIыхуа «Шыхулъагъуэ» литературэ зэхуэсырт. А зы Iуэхум фIэкIа лъэпкъым хуимыщIами ирикъунт абы. Тхэным дихьэххэр псалъэ гъущэкIэ пхузэтеIыгъэнукъым; зыбжанэрэ къекIуэлIэнщи… я кIэр къэлъыхъуэж. IэужьыфIэу ахэр лъэпкъым хуэгъэлэжьэным къыхуигъэщIащ жыпIэнт Хьэхым и гушыIэри, и ауанри, и набдзэгубдзаплъагъэри, уеблэмэ къызыкъуипхъуэту къыпхуищIынкIэ хъуну дагъуэхэри. ТхакIуэр псоми зэхуэдэу я гум дыхьэн хуейуэ щыщымыткIэ – щхьэж и щIэджыкIакIуэ иIэжщ –
Сэфарбий цIыху къэс къыхуигъуэт жыпхъэм ар хуигъэхьэзырырт къыпэплъэ литературэ гъащIэм. «Ныбжь зимыIэ» Хьэхыр цIыхуми зэманми декIурт, арауэ къыщIэкIынт нэхъыбэу зэхуэсыр зэтезыIыгъэри.
КъищынэмыщIауэ, езым и Iуэху еплъыкIэ закъуэр псоми яриухылIэу апхуэдэтэкъым ар: зэхыхьэ къэс республикэм и тхакIуэ, усакIуэ цIэрыIуэхэм ящыщ зы къригъэблагъэрти, мазэм къриубыдэу къызэхуахьэса тхыгъэхэм псори зэгъусэу хэплъэрт, чэнджэщ къыдатырт.
«Шыхулъагъуэр» илъэс куэдкIэ зэхэтащ, тхэным хуэхьэзыр хъуа гупыр иутIыпщым, къыкIэлъыкIуэр абы и пIэм къригъэувэу. ГъэщIэгъуэнрати, иужь дыдэу зыдэлэжьа цIыкIухэмкIэ иухыжу (ар куэд щIакъым), Сэфарбий бзэ къадигъуэтащ, илъэс 80-м зэрынэсам хуэдэу. Ар куэдым къайхъулIэркъым: зэчий щхьэхуэ бгъэдэлъын
хуейт апхуэдэ къызэгъэпэщакIуэм.
Антуан де Сент-Экзюпери и псалъэхэмкIэ жытIэнщи, «жэуап уохь уэ зэпшалIэу зэбгъэса дэтхэнэмкIи». ФIыщIэ ин хуэфащэу, япэу игъэхьэзыра гупымкIэ къыщIидзэри, езэш имыщIэу, ар телэжьащ
абыхэм я дэтхэнэми гъуэгу иритыным; псоми я тхылъ дунейм къытехьащ, телевиденэ, радио нэтынхэм щIэх-щIэхыурэ дыхишащ, ди къалэмым къыщIэкIахэр къытрадзэнымкIэ хузэфIэкI къигъэнакъым, иужь дыдэу къыдэкIа «Къэбэрдей усэм и антологиемкIэ» иухыжу.
ЛъОСТэН Музэ,
усакIуэ

Хьэхыр къэсцIыхуащ 2007 гъэм. А лъэхъэнэм адыгэбзэкIэ тхэн щIэздзати, си IэдакъэщIэкIхэм хэзгъэплъэну КъБР-м и ТхакIуэхэм я зэгухьэныгъэм деж Хьэх Сэфарбий къыщызэригъэпэща «Шыхулъагъуэ» щIалэгъуалэ хасэм сыкъыщыхутащ. Апхуэдэм деж «хеящIэу» ЖьантIэ
къэув нэхъыжьым псори елъытыжащ: ныбжьыщIэм и гукъыдэжым нэхъри зиIэтынуми, тегушхуэнуми, и зэчийр IэщIыб ищIу зэи хуемыплъэкIыжыххэнуми. А махуэм Сэфарбий «мыр хъуакъым» жиIатэмэ, тобэ ирехъуи, абдеж дыдэм щыпичыну къыщIэкIынт си тхэным. Ауэ, а тхакIуэ, усакIуэ телъыджэм апхуэдизкIэ псэлъэкIэ щабэ, гушыIэ дахэ, щытыкIэ екIу дэслъэгъуат, къызэхъулIамрэ си щыуагъэхэмрэ гурыIуэгъуэу схузэхигъэщхьэхукIати, алъандэрэ сызыхуеджа псори IэщIыб сщIыри, литературэм хьэщыкъ сыхуэхъуат.
ТхэкIэм хабзэ иIэщ, сэ а псоми сыт хэсщIыкIынт, КъБКъУ-м химиемкIэ и къудамэм сыщIэсу?! Сэфарбий и жэрдэмкIэ «Адыгэ псалъэ» газетым корреспонденту сыкъащтауэ щытащ а илъэс дыдэм. «Уэ тхакIуэ ухъунущ, ауэ щIэныгъэ пхурикъуркъыми, газетым тхэкIэ ущрагъэсэнущ. Ауэ хуэсакъ, уи бзэр гъущэ умыгъэхъу, зэман къыдэбгъахуэурэ, литературэми телажьэ», – къызжиIат абы.
«Шыхулъагъуэм» зыгуэр къыхэпIэнкIыкIами, ехъулIэныгъэ гуэр дгъуэтами, тхэкIэ зэдгъэщIами, псори зи фIыщIэр Сэфарбийщ. Ар езым и пщэ дилъхьэжа къалэн хьэлъэт – тхэ щIалэгъуалэм защIигъэкъуэну, иунэтIыну, игъэсэну. Ар гукъабзэу, хьэлэлу, къыттегужьеикIауэ къызэрыдбгъэдэтам, дамэ къызэрыттригъэкIам папщIэ дуней хъугъуэфIыгъуэр хуэфащэт.
ФыРэ-къаНыкъУэ анфисэ,
тхакIуэ 13 ЖьантIэ
«Зы цIыХУ ФIэкIа къеМыДЖэНУМИ, а ЗыМ ЩХЬэкIэ СыТХэНУЩ»
Илъэс зыбжанэ ипэкIэ дэ интервью къеIытхауэ щытащ тхакIуэ, усакIуэ, журналист Хьэх Сэфарбий. Ди псэлъэгъум и гупсысэхэр, гъащIэм, литературэм хуиIэ еплъыкIэхэр куууэ къызыхэщ а тхыгъэр журналым тыдодзэ, иджырей щIэджыкIакIуэхэр щыдгъэгъуазэмэ ди гуапэу. – Уэ ТхакIуэхэм я союзым ущолажьэ, правленэм ухэтщ, иджырей къэбэрдей литературэр зыхуэдэми фIыуэ ущыгъуазэщ. ар сощIэ абы теухуа тхыгъэхэр урысыбзэкIи адыгэбзэкIи газетхэм щIэх-щIэхыурэ къызэрытехуэмкIэ. Псом япэу сынызэроупщIынурат. арэзы утехъуэ хъуну литературэм и зыужьыкIэм? Уэ езыр узыхуэарэзыж абы хуэпщIа хэлъхьэныгъэмкIэ?
– Ди къэбэрдей литературэм зэман кIэщIым зыужьыныгъэшхуэ игъуэтащ. Ар ди нобэрей махуэм поджэж, жыпIэ хъунущ и гъуджэу, ди цIыхухэм я гъащIэри тэмэму къыщыгъэлъэгъуащ. Абы и щыхьэтщ ди газетхэм, журналхэм къытехуэ, тхылъ щхьэхуэурэ къыдэкI усыгъэхэр, прозэ тхыгъэхэр. Дэ тхуэдэ адрей лъэпкъхэм я литературэм нэхърэ мынэхъыфIмэ, зыкIи нэхъыкIэкъым дыдейр. Ауэ мащIэщ сэ абы и зыужьыныгъэм хэсщIыхьар. Щытащ нэхъыбэ хуэсщIэфыну. Щхьэусыгъуэ куэдым щхьэкIэ къэнащ. Абыхэм яхэтщ сэ езым къызэлъытаи къызэмылъытаи. Си зэранкIэ къэнар нэхъыбэщ – щызмыгъэкIуэдын щызгъэкIуэдащ си зэман куэд.
– адрей тхакIуэхэр уэ пхуэмыдэу, я талантыр тэмэму къагъэсэбэпу лэжьауэ къыпщыхъурэ?
– Къысщыхъуркъым. Куэд, куэд дыдэ къэнащ абыхэми яхузэфIэкIыну. ТхакIуэхэри адрей цIыхухэм хуэдэщ. Дэ къытхэтщ емыгугъухэри, щхьэхынэхэри, зыкъызыфIэщIыжхэри. усэ сатыр Iэбжьыб я кIапэ зэригъэкIуамэ, сэ сыгениальнэщ жызыIэу хэлъадэхэри къытхокI. Апхуэдэм ищIэнур ищIащ.
Ди литературэм хуабжьу зэранышхуэ къыхуохъу бэзэр зэхущытыкIэм и хабзэ ткIийм гъащIэр зэрыхуэкIуар. Абы, цIыху псоми хуэдэу, тхакIуэхэри зэщхьэщихуащ. Я къалэмыр хыфIадзэри, куэд хэлъэдэжащ «жылэр зэрыпсэум хуэдэу» псэуну. Ди литературэм зезымыгъэужьхэм я щхьэусыгъуэ нэхъыщхьэу жыпIэ хъунущ критикэ зэрыдимыIэр. ИгъащIэм диIакъым, ноби диIэкъым литературэ критикэр уз зыхуэхъуа, ар къызэфыкIыу и пIэм иримыгъэзагъэ критик. ДиIэщ дэ критиккIэ дызэджэ гуэрхэри, ауэ ахэр мы IэнатIэм щылажьэркъым, куэд щащIэфынуми. Зэрапэсыркъым, яфIэмащIэщ абы къахуихьыр. Дэ дыкритиккъым, дытхакIуэщ, дыусакIуэщ, жаIэри хыхьэжащ. 14 ЖьантIэ
Сэ жысIэркъым ахэр тхакIуэкъыми, усакIуэкъыми хьэмэрэ мыдрейхэм ттхым нэхърэ абыхэм я усыгъи я прози нэхъыкIэщ, жысIэу, ауэ абыхэм художественнэ литературэ критикэм нэхъыбэ щащIэнут, нэхъ сэбэпи щыхъунут.
Ди литературэм и зыужьыныгъэм и зэранхэм датепсэлъыхьын щыщIэддзакIэ, пытщэнщ. Абы зэран хуохъу фадэмрэ къулыкъумри.
– а тIур щхьэ зупха? Фадэм и Iуэхур гурыIуэгъуэщ, ауэ къулыкъур сэбэп хъун хуей си гугъэу аращ. ЛIо, къулыкъущIэм нэхърэ и Iуэхур нэхъ тыншу ара абы и унафэ щIэт лэжьакIуэм?
– Мис а и Iуэху зэрынэхъ мытыншырщ нэхъ щIэтхэри щIэлажьэри. Къулыкъу зыIыгъым а щихьэмтетыгъуэм и деж литературэ Iуэху зэрихуэжыркъым, пхущысыжынукъым рассказ, усэ цIыкIухэм заригъэлIалIэу. КъахокI къыпыхужа нэужь, къалэмыр къэзыщтэжхэри. Ауэ зэ къулыкъущIэу щытар зэи лэжьакIуэ пхуэхъужынукъым,
зыпхуригъэхьыжынукъым гугъу. ТхакIуэр, вым хуэдэу, щIэщIауэ лэжьэн хуейщ, мыхьэнэ зиIэ гуэр итхын щхьэкIэ. Сэ къулыкъу нэужьым къалэм къэзыщтэжахэм ятхыжышхуаIауэ срихьэлIакъым, пасэу, а къулыкъум ипэкIэ, зэгуэр ятхауэ щытахэм сабэ трагъэхуж, ядыж-къадыжу, къагъэбэзэрыфэжрэ къыдагъэкIыжу фIэкIа. Литературэр тхьэмыщкIэщ езыр. ТхьэмыщкIэщ ар зыщIри. Хьэуэ, а жытIэм къикIыркъым мы иджы зэращIым хуэдэу тхакIуэми абы итхми пщIэ хуамыщIрэ жылэм яIэри ямыIэу гъэпсэун хуейуэ. ТхакIуэр жылэм ещхьу псэун хуейщ. ИтIанэщ жылэ цIыхум – бэм – ягу дыхьэн итхын абы щыхузэфIэкIынури. Зи гугъу тщIыр нэгъуэщIщ. Зи щэр къавэм абы щищIэн щыIэкъым, хэлъкъым и Iуэхуи!
– къызэрыбгурыIуэнумкIэ, талантыр зыхуэфащэми зыхуэмыфащэми ирет.
– НтIэ. Къэзыгъэсэбэпынуми къэзымыгъэсэбэпынуми иIэнкIэ мэхъу зэчийр. КъыпхуэщIэнукъым абы хэщIапIэ ищIынкIэ хъунур. Еплъыркъым цIыхум и теплъэми, и къулеягъ-къулейсызагъми, и щIэныгъэми, и акъылми – зыми! Ар, умыщIэххэу, я нэхъ мыхьэнэншэ дыдэу плъагъум и деж къыщыщIидзынкIэ хъунущ. Апхуэдэу зэрыщытым цIыхур хьэлэчу щегъауэ. «Мобы фIэкIа шэреи дунеи зимыIэм ищIэр щытхуэмыщIэнум хьэм дишх!» – жаIэри, холъадэ. АрщхьэкIэ мохьщ ар! Талантыр езыр емынэщ. НэгъуэщIым хьэщыкъ утемыхъуэжу абы укъыIэрыхьэми!..
– Сэфарбий, уэ апхуэдэу укъыIэрыхьа абы, къэплъытэжрэ талант уиIэу?
– Къызолъытэж. Ауэ ар сригушхуэн, срипэгэн, сиIэтын, сытхъэжу сигъэпсэун хуэдэу инкъым. ЦIыкIу дыдэкъым, симыгъэпIейтейуэ си щхьэрэ си псэрэ сыхуиту дунейм сытригъэтын хуэдэуи. Сэ абы срипщылIу, къыпысхи къыпыкIи щымыIэу, бэлыхьыр стелъу сегъэпсэу. Сыту зэгуэудыгъуэ, слъагъу хъуркъым си талантыр!
– Уэ усэкIэ щIэбдзэри, иужьым прозэм зептыжащ. Сыт ар къызыхэкIар? 15 ЖьантIэ
– Иджы апхуэдэ дыдэу щытыж си гугъэкъым, ауэ япэм усакIуэхэр пасэу лIэуэ щытащ. Сэ сыхуейтэкъым абыхэм я махуэр
къысхуэкIуэнуи, щIалэгъуэр щиухым, сылIэ нэхърэ нэхъыфIщ, жысIэри арат. Си фIэщу сыпсалъэмэ, усэр уэрэдщ, къафэщ, джэгущ. Ахэр щIалэгъуалэм нэхъ пэгъунэгъущ икIи нэхъ йокIу. ИтIанэ, сэ си гъащIэр езыр прозэм нэхъ ещхьщ, абыхэм нэхърэ. Ауэ си закъуэкъым усэкIэ щIэзыдзэу прозэм хуэкIуэжар, дэ куэд дохъу. Куэд дыхъур сыт, усакIуэ щIагъуэ щыIэкъым мащIэ-куэдми, иужьым прозэ гуэр къызыIэщIэмытхыхьыж. Усэм и тхьэ Пушкин дыдэр, Лермонтов сымэ къащтэ. Модэ, Тургенев нэгъунэ усэкIэ къыщIадзауэ щытащ. Мыдэ ди дежкIэ зыкъэгъази, КIыщокъуэ Алим, МэшбащIэ Исхьэкъ, ЩоджэнцIыкIу Iэдэм. Ахэр прозаикыу къыщIидзыжащ.
– Уи тхылъхэм ущеджэкIэ, прозэрщ жыхуэсIэр, моуэ, къыббгъэдэтIысхьауэ, къопсэлъылIэIа фIэкIа умыщIэну, зыгуэру къыпщохъу. къызэрыгуэкI-къызэрыгуэкIыу, апхуэдэ птхынуи мыгугъуу. Гугъу уехьрэ ущытхэкIэ, Сэфарбий?
– Ауэ цIыкIуфэкIукъым! Гугъу емыхьу тхэ щыIэ, ауэ сэ си Iуэхур егъэлеящ. Япэрауэ, сэ тхэн Iуэхур псынщIэ къысщищIын хуэдэу, нобэ къежьа Iэмэпсымэхэм хуэдэ гуэри сиIэкъым – псори IэкIэ сотх. Абы нэхъей, си лэжьэкIэри жылэм ещхь езыр. ЗыщIыпIэ деж зыгуэркIэ ущыщыуэнкъэ, къизмытхыкIыжу слъэкIыркъым.
Си гур къызэныкъуэкъуу хуожьэри, а напэм щыщу сыт хуэдиз стхами, щIэрыщIэу къызотхыкIыж. Талантым укъызэгуиудми, куэд пхуэщIэн апхуэдэу? Напэ зытIущ къыхэзгъэкъэбзыкIын щхьэкIэ, тIощI, нэхъыбэж лейуэ зэхызотхыхь. Бетэмал, тынштэкъэ уIэбэу компьютерым а уи щыуагъэр щызэбгъэзэхуэжыну?! Зэпымыууэ сылажьэу, сытхэу сыщысу сыкъэзылъагъухэм ягугъэщ батэ згъэшу, стхыуэ куэдIей. Ауэ аращ си Iуэхур зэрыщытыр.
– Птхын умыгъуэту хьэмэрэ тхэн гукъыдэж уимыIэу къыщыхъу щыIэкъэ? Угузавэрэ апхуэдэхэм деж, стхыжIакъым, жыпIэу?
– Iэмал имыIэу зыгуэр стхын хуейуэ къэслъытэу, зы махуэ сымытхIауэ дэзгъэкIынкъым жысIэу, сэ зэи секъуакъым. Алыхьым къызитыр сотхри, срокъу къызэлыжу.
– а птхыхэр къэбгупсысрэ, уи щхьэм къихьэр птхыуэ ара, хьэмэрэ жаIэу зэхэпхыж сытхэра уи тхыгъэхэм лъабжьэ яхуэхъур?
– Ахэр псори зэхэлъщ, ауэ сэ нэхъыбэу стхыр сэ езым си нэгу щIэкIарщ, си нэкIэ слъагъурщ. Къыщыхъу щыIэщ тхакIуитI, нэхъыбэ щысу художественнэ тхыгъэ хъун хуэдэ гуэр гупым щыжаIамэ, «Уэ ар умытх, сэ стхынущ!» – жаIэу зэпэкIиижу. Сэ апхуэдэ сюжет хьэулейхэмкIэ сыерыщкъым, зырызыххэ къыщызгъэсэбэп къэхъуми. Си хъуреягъкIэ щекIуэкIыр стхыжмэ, нэхъ къызощтэ. Езыхэм ар ямыщIэ щхьэкIэ, си ныбжьэгъуи, си лэжьэгъуи, си гъунэгъуи, ауэ сызрихьэлIэ къудейхэри – псори мы дунейр зэрыщыту сэ си черновикщ, дахэу къистхыкIыжурэ, литературэ сощI. Срикъун хуейкъэ? 16 ЖьантIэ
– Уи тхыгъэхэр дауэ къыпщыхъужрэ езым? Уигу ирихьыжрэ?
– Ирохьыж. Иримыхьыжу щытамэ, дунейм къытезгъэхьэххэнтэкъым, ауэ ахэр дурдылуи, абыхэм хуэдэ щымыIэуи къысщыхъужыркъым. Сэ абыхэм сащытхъуу хьэмэрэ, яубкIэ, сакъыщхьэщыжу игъащIэм цIыхум зэхихакъым. Мытэмэму къагурыIуамэ, хьэуэ, мыращ ар зэрыщытыр, жысIэу ягурызгъаIуэмэ, сщIэркъым армыхъумэ. Уэ птхам и телъхьэу упсэлъэну емыкIушхуэщ. Апхуэдэу зыщIэхэм я пIэкIэ сэ соукIытэ. ИтIанэ, дэнэ и деж укъыщыщхьэщыжынур? Тхыгъэр езыр и щхьэм къыщхьэщымыжыжыфмэ, уэрыншэу дунейм темытыфынумэ, ар зыри мыхъуауэ, игъащIэкIэ мыхъуну аращи, и Iуэху щIызепхуэххэн щыIэкъым. – Уи тхыгъэхэм фIыкIэ щытепсэлъыхькIэ пфIэфI?.. Дауэ ар адыгэм зэрыжиIэр – щытхъу пхэзагъэрэ? Псоми укъацIыхуну
ухуей?
– Щытхъур си жагъуэщ, жызыIэм пцIы иупсу, игу илъ жимыIэу къысщохъу. Уи тхыгъэр цIыхум ягу ирихьу жаIэныр дэтхэнэ тхакIуэм и дежкIи гуапэщ. Аращ дэ дыщIэтхэри, цIыхум ттхыр игу ирихьын, жыдоIэри. Абы уи къарур уи фIэщ ещIыж, нэхъ тегушхуауэ уегъатхэ. Ауэ, пэжыр жысIэнщи, си жагъуэщ лейуэ къыщысщытхъур, схуэмыфащэ псалъэ Iэтахэр щыжаIэр.
Мыдрейуэ, псоми укъацIыхуну ухуей, жыхуэпIэм теухуауэ. Сыхуейкъым! ИгъащIэм сфIэфIакъым икIи сфIэфIкъым зыкIэрымылъ пэ лъагэ жьакIуэ-утыкуакIуэхэр, дэнэкIи къыщыщIидз зызыгъэпIийхэр.
Уи тхылъхэр ягу ирихьу яджу, мы тхакIуэр тцIыхуащэрэт, зэдгъэлъэгъуащэрэт, жаIэу, укъамыцIыхуу щытыну нэхъыфIщ, уакъелыж нэхърэ. Ди гъунэгъуу щыта Журт Лъот мыгъуэр куэдрэ сигу къокIыж. Абы Iэзэу уэрэд жиIэрт, дахэу къафэрт, екIуу цIыхум яхэтыфт. «ХьэгъуэлIыгъуэ Лъотт» къызэреджэр. «Хьэзим-чэрим, – жиIэрт
абы. – Мо къуажапщэмкIэ сыдэкIуеямэ, IэплIэкIэ сыкърахьэкIынумэ, мы сызыдэс къуажэкIэмкIэ сыкъыдыхьэжамэ, и напIэ къудейр къиIэту, цIыху къызэплъыртэкъым!»
– Сэфарбий, иджы цIыхур щIагъуэу тхылъ зэремыджэжым уигъэшынэркъэ? Сытхащэрэти тхылъ къыдэзгъэкIащэрэти жумыIэжынри хэлъщ Iуэхум.
– Дауи, уи жагъуэ мыхъуу къанэркъым тхылъым пщIэ зэримыIэжыр, къазэрыфIэмыIуэхужыр. Ауэ абы щхьэкIэ сэ сытхэн къэзгъэнэнукъым. ПщIэрэ, Залинэ, абы теухуауэ сэ бжесIэнур? Куэд щIакъым абы лъандэрэ, зы артист цIэрыIуэ гуэр телевизоркIэ къэпсалъэу, жиIэу зэхэсхащ: «Залым цIыхуу щIэс мин бжыгъэм щыщу зы закъуэ фIэкIа къызэмыдаIуэми, а зым щхьэкIэ уэрэд жысIэфынущ, си псэр хэслъхьэу!» Сэри аращ – зы цIыху фIэкIа къемыджэнуми, а зым щхьэкIэ сытхэнущ, тхылъи къыдэзгъэкIынущ, къызэмыхьэлъэкIыу! 17 18
ЖьантIэ
– ДызэрыщыгъуазэмкIэ, уэ тхэн фIэкIа Iуэху уимыIэу зэи ущытакъым, сыт щыгъуи лэжьапIэ IэнатIэ уIутщ. Птхын къэнауэ, апхуэдэу щымытамэ, нэхъыбэ, нэхъыфI пхуэтхыну къыпщыхъурэ? ТхакIуэр хущIыхьэкIэ, зэман нэхъыбэ иIэкIэ нэхъ лейуэ тхэну, жыхуэсIэщ.
– Дауи, тхэн фIэкIа Iуэху уимыIэу улажьэмэ, нэхъыбэ пхуэтхынущ, а птхари зыхуей нэхъ хуэзэнущ, ущыхущIыхьэ зэзэмызэм зыкъыдэбдзэурэ, къалэмым ущепхъуэм нэхърэ. Абы шэч хэлъкъым. Ауэ сэ зэман сиIэщи, сытхэнщ, иризгъэкъужынщ сымытхар, жыпIэу утIыскIэ, нэхъ лейуэ тха узэрымыхъури си щхьэкIэ згъэунэхуащ. Пенс ныбжьым сыщынэсым, си хущIэмыхьагъэкIэ сымытхыу къэна псор зэуэ стхыжын мурад сиIэу, сыпIащIэу сытIысыжри, мазихкIэ сыщысат сымылажьэуи, абы щхьэкIэ нэхъ лейуэ стхаIауэ къысхуэщIэркъым.
– Иджы, ТхакIуэхэм я союзым уздэщыIэм, «Шыхулъагъуэ» литературэ хасэр къызэбгъэпэщауэ, тхэн щIэзыдзэхэм гугъу задогъэхь, уи лэжьыгъэм къыдэкIуэу.
– «Уи лэжьыгъэм къыдэкIуэу» зэрыжыпIэр тэмэм дыдэу къыщIэкIынукъым. Сэ сыконсультантщ, ар си лэжьыгъэм хохьэ. – консультанту Союзым щы иIэщ, сэ сызэрыщыгъуазэмкIэ – адыгэбзэкIэ, балъкъэрыбзэкIэ, урысыбзэкIэ. ауэ адыгэбзэмкIэ щылажьэ хасэм хуэдэ адрей бзэхэмкIэ абы щыIэу сщIэркъым. аращ апхуэдэу щIыжысIэр.
– Ар пэжщ. Сэри сызэрыконсультантым щхьэкIэкъым ар къыщIызэзгъэпэщар. «Шыхулъагъуэ» хасэри ТхакIуэхэм я союзыракъым къыщежьауэ щытар. Хасэр 1989 гъэм и бжьыхьэм «Адыгэ псалъэ» газетым сыщыIэу къызэзгъэпэщауэ щытащ. Абы къыщежьахэращ иджыпсту жыджэру къэбэрдей литературэм телажьэр. Адрейхэр псори пенсионерщ е я ныбжькIэ абы гъунэгъу хуэхъуащ. Аращ сэ зи бэлыхь сиукIыр. Армыхъумэ, арыншэуи уконсультант мэхъу, зэрынэрылъагъущи.
– Уэ езым уигу иримыхьыжу, ауэ икIи пхузыхэмыну, уи хьэлым хэлъIа?
– Зыкъым, тIукъым. Си пIэм сыкърашамэ, псалъэм папщIэ, цIыхум жезмыIэн жесIэнкIэ мэхъу, иужькIи сыхущIогъуэж. Сэ езым схуэмыфащэ къызапэсамэ, и нэр къисхуу жэуап схуетыжыркъым. Зэман дэкIыжауэщ мыр тхьэ мыпхуэдэу жезмыIарэ, мыпхуэдэу сымыщIарэ, жысIэу сыщегупсысыжыр.
– Сыт хуэдэ цIыху лIэужьыгъуэ псом нэхърэ нэхъ шэчыгъуейуэ, декIуэкIыгъуейуэ къэплъытэр?
– Жьейр, ныкъуакъуэхыр.
– Сыт нэхъ плъагъу мыхъу дыдэу щыIэр?
– ПцIыр! Сэ езым пцIы супсыркъым, къысхуаупсуи сигу техуэркъым. Къызолъытэ пцIым нэхърэ нэхъ зэран цIыхум къыхуэхъу дунейм темыту!
2 Заказ №2210 ЖьантIэ
– Хэт нэхъ тхьэмыщкIэ дыдэр?
– ПсомкIи ирикъуауэ зыми хуэмыныкъуэж нэхъ тхьэмыщкIэ щыIэкъым. – Илъэс блыщI. Уи Iуэхум, уи узыншагъэм, уи гъащIэм теухуауэ сыт хуэдэ зэхъуэкIыныгъэхэр къыплъыкъуэкIа а гъунапкъэм ущынэсым. СыткIэ зыхэпщIэрэ а ныбжьыр, сыткIэ къыптещIэрэ?
– ЗыгуэрхэмкIэ къыптемыщIэуи зыхыумыщIэуи къэнэн ар, ауэ зыцIыкIу жьыфэ зэсплъыжыркъым. Си лэжьапIэм, си лэжьыгъэм, мыдрей си тхэн Iуэхум яхузиIэ жэрдэмым, гукъыдэжым хэмыхъуамэ, зыкIи нэхъ мащIэ хъуакъым.
Сэ къызэрыслъытэмкIэ, жьыгъэр адэкIэ Iэпхъуащ. Япэм илъэс
60–70-м ит ди нэхъыжьхэр нэхъ тIорысафэу, дэр нэхърэ нэхъ ужьыха-ужьыхауэ, ауэ икIи нэхъ Iущу щыта хуэдэу зыгуэру си нэгу къыщIоувэж.
Мыдрейуэ, си узыншагъэм теухуауэ жыпIэмэ, зыгуэр зэмыуз щыIэ, сэри зыдэзгъуэхэр пщIы бжыгъэкIэ къыпхуебжэкIыфынущ, ауэ мы иужьрей илъэсипщI-пщыкIутхум, нэхъыбэжкIи Iэби, лэжьапIэ IэнатIэм сымаджагъэкIэ семыкIуалIэу зы махуэ сыкъэнакъым. – Уи гукъыдэжымрэ узыншагъэмрэ хэмыщIу Тхьэм куэдрэ уигъэпсэу, уигъэлажьэ.
– Упсэу! Епсэлъар ИСТэПаН Залинэщ 2008 19 20
ЖьантIэ
Рассказхэр ХЬЭХ Сэфарбий Закъуэныгъэрэ жьыгъэрэ. Псэм тохьэлъэ абыхэм ящыщ дэтхэнэри. А тIури зэуIу хъужамэ-щэ? ФеупщI Къарэпагуэ. Абы ныщхьэбэ а тIури зэуIу хъужауэ и гъусэщ. Ныщхьэбэ и закъуэ, аращ дапщэщи. Закъуэныгъэр абы щызыхищIам унэ ихьагъащIэт. Ауэ куэдрэ зэгъусатэкъым а тIур япэ щызэхуэзам. Уэндэгъуу гу щызылъитэжа махуэм лъандэрэ и закъуэу зэи ибжыжатэкъым. Зэман дэкIри, аргуэру мис, ахэр зэхуэзэжащ. ТIэкIу пасэIуэу и Iэпэр къиубыдащ жьыгъэми. И ныбжьыр иджыри илъэс хыщIым нэмысыпами, къетхъухащ, и нэкIур зэлъащ, и тхыми мащIэу зыкъигъэшащ.
Къарэпагуэ бэлыхь мащIи игъэвакъым, куэд и нэгу щIэкIащ. Ар а къомым псэууэ къелынуи къыщIэкIынтэкъым, зэпымыууэ зыгуэрым пэмыплъамэ. Зыпэплъари фIыщ. Сыту IэфIт а пэплъэгъуэ махуэхэр, мазэхэр, илъэсхэр! Абыхэм ящыщ дэтхэнэри фызыжьым фIыуэ, икъукIэ фIыуэ ещIэж.
ГъэщIэгъуэныракъэ, щыщIи, щыжьи а пэплъэныгъэхэм я IэфIагъыр зэхуэдэу зыхещIэ, зэхуэдэуи абыхэм яхуэнэхъуеиншэщ. Сыт хуэдэу гугъэ дахэкIэ, гугъэ IэфIкIэ гъэнщIат зауэр къызэрыхъейуэ фочыр къэзыщта и щауэм щыхуэзэжыну махуэр къыщыхуэмыгъэсым зыхищIэу щыта пэплъэныгъэр! Ауэ ар тIэкIу кIэщIыIуэу иухат. Мазэ зыщыплI нэхъ дэмыкIыу, Къарэпагуэ къыIэрохьэ мы дунеишхуэм щIытет закъуэм пэплъэн зэрыхуэмеижымкIэ хъыбар. Аргуэру къоунэху зыпэплъэн – игури и псэри зыхэлъ сабийр дунейм къыщытехьэну махуэр. Къарэпагуэ лъэкIамэ, а мазэ бжыгъэ къэнам хуэдизкIэ и гъащIэр нэхъ кIэщI ищIынти, къигъэсынт а махуэ гуфIэгъуэр. ГъащIэм ар зэрыхэщIым емыгупсысу жэщ игъэхъунти, и сабий закъуэм и деж екIуэлIэжынтэкъэ и Iур игъущыкIауэ гуэдз къыщиха махуэ гъущIахэм? Мис иджыпстуи и гъащIэм а сыхьэтитI-щыр хидзынти, къигъэсынт и бын цIыкIухэр къыщыдыхьэжыну дакъикъэр.
Къарэпагуэ зыщыдыхьэшхыж щIыкIэу пыгуфIыкIащ. Апхуэдизрэ игъэкIэщIамэ, куэд щIати и гъащIэр зэриухрэ!
Щхьэгъубжащхьэм тет репродукторым псэлъэн щыщIидзэм, Къарэпагуэ зыкъищIэжри къыщылъэтащ.
«Ассымыгъуэт, махуэр нэсащ, сэ иджыри къэс зыри зэфIэзгъэкIакъым!» – жиIэри, фызыжьыр ашыкхэм яхуеплъэкIащ. Иджыри щы къэнэжащ. Дауи, чейм из щхьэщищIэжынущ. Уеблэмэ къыдэхуэжу. Ауэ сыту ищIын апхуэдиз помидор игъэфIэIукIэ? Езым зы пэгун иIэмэ, нэхъыбэ хуейкъым. Къэзышахэращи, къыдыхьэжамэ, зы фалъэ нэхъыбэ къыпхуздащтэнукъым. КъызэтеувыIэххэнухэкъыми зы. Я гур гъуэгумкIэ щыIэщ. КъыщыхуашакIэ, зэран хъункъым, псори игъэфIэIунщ.
Къарэпагуэ нэщхъейуи гукъыдэжыншэуи щыттэкъым зэи, ауэ, дапщэщи хуэмыдэжу, нобэ и Iэпкълъэпкъыр жану гу щызылъитэ- ЖьантIэ
жым, ар къызыхэкIам зэ и гур теIэбэжри, IэфIу пыгуфIыкIащ. Абы пасэу зыхуигъэхьэзырат и къуэрылъху цIыкIур илъэсий щрикъу мы махуэм. ИщIэм емыгупсысу, къызыбгъэдэкIыжа помидор гуэрым хуиунэтIыжауэ зыкъещIэжри, гуэгушыхъу гъэшхар зыщIиубыда джэдэщымкIэ егъазэ. АрщхьэкIэ щыкъунри и хьэзыркъым. Джэдхэмрэ бабыщхэмрэ къытезэрыгуэжмэ, нартыху гъэлъэлъапIэ къратыжынукъым.
Нартыху пэгунышхуэ къыбгъэдэту гуэщым щIэсщ Къарэпагуэ. КIэчанхэр тIэкIу цIынэIуэщи, сатыритI-щы сапэкIэ детIыкIри, итIанэщ щыхуэгъэлъалъэр. Мыр зэфIэкIмэ, гуэгушыр фIригъэгъэжынущ. Ари Iуэхушхуэкъэ, махуэу хьэблэм цIыхухъу дэбгъуатэркъым. Псори лэжьакIуэщ. И гъэлъэлъэныр зэпегъэури, зэщIодэIукI. Мылажьэу пIэрэ Хьэжысмел и станокыр? Iэуэлъауэ щыIэкъым. Иджы хуэдэм дэс и хабзэти. Дэсыпэми сыткIэ пщIэн, псэуалъэкIэ къэщIыхьащи, пщIантIэм дэплъагъукIынуIакъым. Ей, ари ар, зэры-Хьэджыцыхъущ иджыри!
Мыбдежым Къарэпагуэ тегупсысыкIащ. Абы игу къэкIыжащ зауэ нэужь лъэхъэнэр. Хьэжысмел бригадирт. Зэпымыууэ ихъу-илъу зэрыщытым къыхэкIкIэ Хьэджыцыхъут абы псори зэреджэр. Блэ зэраукIа башыжьым хуэдэт ар. Лей мащIи зэрихьа!.. Къарэпагуэ щхьэмыж тIэкIу къищыпам щхьэкIэ районым иригъэшауэ щытащ. АрщхьэкIэ зи лIыр зауэм хэкIуэда фызабэ тхьэмыщкIэр а пщыхьэщхьэ дыдэм хуит къащIыжат. Пшапэр зэхэуауэ цIыхубз закъуэр лъэсу къуажэм нэс кIуэжауэ зэрыщыта къудейр ирикъунти!..
Шэрэдж и толъкъун мащIэ нэпкъым къыжьэхэуакъым абы
лъандэрэ. Хадэхэм пачри, зы щIапIэ къызэдидзати, Хьэджыцыхъу къуажэкIэм къиIэпхъукIри, Къарэпагуэ гъунэгъу къыхуэхъуащ. Зэманыр и пIэм иувэу а бзаджэм и пхъэр къимыкIыж щыхъум, еуэри ежьэжащ. Мылъку лъыхъуэу зыкъомрэ къикIухьащ. IэщIэлъ щIагъуи щымыIэу къигъэзэжауэ, илъэс зыбгъупщIми щIигъуащи, пощтым монтёр хуэдэу Iутщ. Мотоцикл гуэр зэригъэпэщащ. Щылажьэри дапщэщ, сыхьэт къэс «тIыр-тIырщи» дож, къыдолъэдэж. ГъущI кIапсэ зэрызэIуащэ станокыжь гуэри игъэуващи, ар кърихуэкIыу нэху къокI. Махуэ къэс тумэнитху и уасэ бжыхьыпхъэ ищэу жаIэ. Унэ дэгъуэри, псэуалъэ къомри, пщIантIэм дэт хыв гупышхуэри, мыувыIэу зэрыфыщIэ мотоциклри – псори а станокыжь цIыкIум къыщIиIуэнтIыкIа ахъшэщ. Къуажэри сыту зэ бжыхькIэ иримыкъурэ?! Хьэжысмел и гуэныхь сыту ищIын, иджы къыхуэIейкъым. И унагъуэм исхэри дыщэм хуэдэщ. Къарэпагуи абы губгъэн хуищIыркъым. Сыт хуэдэу щымытами, а зэманым Хьэжысмел щIалэт. И Iуэху нэхъ зэрыдэкIын пылът. БлэкIар блэкIащ, а Iуэху щхьэмыпэ тIэкIури фызыжьым зыщигъэгъупщащ, ауэ мис мыпхуэдэу зэзэмызэ и гур фIызоплъэкIыж.
Асыхьэтым мотоцикл Iэуэлъауэ къоIу. Къарэпагуэ къыщолъэтри, гуэгушыхъур джэдэщым къыщIелъэф. Хьэжысмел пщIантIэм зыдидзэжакIэт. Куэбжэр дамэдазэ ещI. Мотоциклыр пщIантIэкум иригъэувауэ, лIым нартыхури зэрыдэту къиша бзий цIынэр иунэщIырт. 21 22
ЖьантIэ
Фызыжьым гу къыщылъитэм, псори къегъанэри къыпожьэ.
– Пщыхьэщхьэшхэ хъарзынэ уиIэну хуэдэ, Пагуэ, нобэ.
– Нобэ Заур цIыкIу къыщалъхуа махуэщ. ЩIалэри нысащIэри иджыпсту къэсын хуейщ, ар къыздашэу. Фызгъэтхъэжынщ, Алыхь, фызгъэтхъэжын! гуэгушыр Ауэ щыт краным лъыр нригъэлъэсу псы щыдегъэжэхри, гуэгушыр пIащIэу къыдехьэж Къарэпагуэ. Газыр хьэзырыххэти, гуэгушыр зыхикуэну псыр трегъэувэ. Куэдрэт, джэдым щыкъун яритыху, ар къокъуалъэ. Фызыжьым здифыщIым, щIэх-щIэхыурэ зэщIодэIукI. Къэсауэ пIэрэ? Сыту и насып зи бын зи бгъуэщI щIэсыжым. Къарэпагуэ лъэкIамэ, и щIалэ закъуэр зыщIыпIи иутIыпщынтэкъым. Колхозыр япэм елъытауэ иджы дыщэщ. Упсэунумэ, ухэпсэукIынущ. Машинэр куэд хъуащи, Iэпщэ къарукIэ ялэжьыжыр мащIэщ. АрщхьэкIэ Къарэпагуэ и къуэр дзэм къызэрикIыжу къалэмкIэ зригъэбащ. Iейуи псэуркъым, алыхьым и шыкуркIэ, щылажьэ заводми пщIэрэ щIыхьрэ къыщыхуащI. И адэжь и лъапсэм и гур къызэрыхуемыIэм нэхъ дэбгъуэн щыIэкъым. И щхьэгъусэ цIыкIури а заводым къыщигъуэтащ. Хъарзынэ цIыкIущ, гумащIэ дыдэщ, ауэ ари къуажэ хуейкъым. «Уэ къакIуэ», – жаIэ.
ЗыщIэсым езыхэр щIэхуэ къудейщ. Дыгъурыгъуум хуэдэу и закъуэ зэрыпсэур аращ ахъу. Ар зыри хуейтэкъым, и къуэрылъху цIыкIур къыбгъэдагъэсамэ. Сабий дыщэт, ипIынт, иригъэджэнт. АрщхьэкIэ ядэркъым. Езыхэм ягъэсэжмэ нэхъ къащтэ. Псом хуэмыдэу фызыжьым и гум къыщIитхъыр и анэдэлъхубзэр имыщIэжу щIалэр къызэрыхъурщ. Зы сабий фIэкIаи зрагъэгъуэтын ядэркъым. ЦIыху хуэныкъуэу зи гъащIэр зыхь фызыжьым сыт хуэдэу и нэ къыхуикIрэт унагъуэшхуэм!
«Иджыпсту къэсын хуейщ си дыщэ-дыгъэ цIыкIухэр, иджыпсту. Си гуэгушри къокъуалъэри тетщ, си пIастэри нышэдибэ лъандэрэ хьэзырщ. Къэсынхэщ иджыпсту, иджыпсту къэсынщи, мы унэ дэгуми, бгынэжауэ фэ зытет мы пщIантIэжьми – псоми, псоми псэ къахыхьэжынщ. Догуэ зэ, догуэ зэ. Си джэдхэри згъэтIысыжынщ, джэдэщыбжэр згъэбыдэжынщи, Iуэху лъэпкъ симыIэжу, хуиту сапежьэнщ си дотэнэхухэм. Хьэжысмел къезджэнщ, нэгъуэщI зытIущми яжесIэнщ. Фадэр сиIэщ, ерыскъыр аращ. Щрес IэфIу, сэри сыгуфIэу. Мис аращ си дежкIэ насыпыр». И пщыхьэщхьэ Iуэхухэр зэфIигъэкIауэ къыщыщIыхьэжым, чейм иплъхьэнкIэ хъуIуауэ помидор шынакъи къыздищтащ. Абы бжьын хиупщIэтэнщи, шатэм хэлъу яхутригъэувэнщ.
Помидор шынакъыр иIыгъыу Къарэпагуэ щыщIыхьэжым, жьы щIыIэ къыкъуэуащ. И Iэпкълъэпкъ пщIэнтIар игъэтхытхыу, и щхъуэцыр игъэтэджу. Ищхъэрэжьыр Къарэпагуэ игъащIэми фIыуэ илъагъуркъым. Аращ уэлбанэ кIыхьри, щIыIэри, уэсри, бэлыхь псори къэзыхьыр. Нэгъабэ, нобэ хуэдэ дыдэу загъэхьэзырат Заур цIыкIу къыщалъхуа махуэр ягъэлъэпIэну. Иджы хуэдэу гуэгушыхъу гъэшхаи траIуат сабийм. Щэбэту ирихьэлIэри, пасэ дыдэу къэкIуэжахэт. ЖьантIэ
Бжьыхьэу умыщIэну хуабэти, пщэфIапIэм зыщIамыгъэбэмпIыхьу, щIыбым мафIэ щащIат. И къуэмрэ и нысэмрэ тыкуэным кIуауэ, Заур цIыкIу щIыгъуу щIэст езыр. БжэIупэм щыджэгу щIалэ цIыкIур къыщIолъэдэж.
– Бабушка, бабушка, горит!
Фызыжьым, абы жиIэр къыгурымыIуэу, зришэлIэну хэтщ.
– А си псэ закъуэ, а си бзэмыIу цIыкIу, жыпIэхэр сыт? КъакIуэ, сэ кIэнфет къомыжьу зыхуэзгъэтIылъар уэракъэ!
– Сарай, бабушка, сарай горит!
Фызыжьым зэригъэщIэгъуэнур имыщIэу, и Iэгур гуфIэурэ зэтрегъауэ: «Уэ сехъулIащ, «сэра?» жеIэ. Ехьеи уэра, къакIуэ уэ мыдэ!»
ЩIалэ цIыкIум ищIэнур ищIэркъым. Мыр нэхъ къыгурыIуэну пIэрэ жыхуиIэу, зэгуэрым зэхихауэ щыта псалъэр къегъуэтыж.
– Бабушка, пожар, пожар!
– Ассымыгъуэт, «пэж ар?» жеIэри къызоупщI, – фызыжьыр
нэхъри мэгуфIапэ. – Пэж дыдэщ, тIасэ, уэращ зыхуэзгъэтIылъар. Ей, Алыхьым фIыгъуэу щыIэр зыхуищIэн си нысэ цIыкIу, адыгэбзэ ирегъащIэ. Мис иджы, зи мыхъуми, зыгуэрхэр къыжьэдэкI хъуащ.
Къарэпагуэ кIэнфет IэмыщIэ иIыгъыу зыкъригъэзэкIмэ, щIалэ цIыкIур гъыуэ бжэщхьэIум тетт, джэдэщым мафIэ бзийр лъагэу щхьэщытт. Абы щыгъуи, мис нобэ хуэдэу, ищхъэрэжьыр къепэбжьауэу щIидзэри, мафIэр псэуалъэм ихьауэ арат. Фызыжьым и щIыфэр тхытхащ. Дыдыд мыгъуэ, уи кIэтIий кIапэм къыпыкIа уи быным уи бзэр къыгурымыIуэжыну сыту гузэвэгъуэшхуэ!. Къарэпагуэ гуэгуш гъэвам бахъейр къыщхьэщихыу къригъэувэхыжри, шыпс ищIыну бжьыныхур щабэу иубащ. НэгъуэщI сыт? Зыми къыхуэтыжкъым. Мис иджыпсту къэсыжахэмэ, арат. Iэуэлъауэ щыIэ хуэдэ? Бжэр къыIуех. ЛIы гуэр, чэфу къыщIэкIынт, и щхьэ
хуэпсэлъэжурэ, блэкIырт. Хьэжысмел и станокым и Iэуэлъауэр гуэщ блын Iувым дэгуу къыщоIу. Ищхъэрэжьыр нэхъ хуабжь къэхъуащ, ауэ уафэр иджыри бзыгъэщ. Фызыжьым бжэр хуищIыжа къудейуэ, аргуэру машинэ макъ къоIу. ЩIегъэзыкIыж. Машинэр блэжри, жыжьэ дыдэ емыхыу, къэувыIащ. Iэщ дохутырыр кърашэхыжауэ арагъэнщ. Машинэм игъэзэжу, и мотор макъыр зэхыумых хъужыху бжэщхьэIум тетащ Къарэпагуэ. КъыщIыхьэжри, заул дэкIауэ, мотор гъуагъуэ макъ къызэхех. ЩIэцIэфтмэ, самолётщ! Уафэм доплъей. Пшэ фIыцIэ Iувыжьхэр къуажэм къызэрыщхьэщогуэ. Хьэжысмел и станокри увыIащ. Уплъэмэ, плъагъур блынщ. Куэбжэ цIыкIу зыхэлъ бжыхь лъахъшэр Iуахри, мы псэуалъэ абрагъуэр къагъэуващ, Къарэпагуэ и унэ щIэлъэныкъуэр щIихъумэу. «НэгъуэщI мыхъуми, зы бжэ цIыкIу ди зэхуакум хэлъхьэ», жиIати, Хьэжысмел и тхьэкIумэм цIыв иригъапщхьэри, блыныр дрищIеящ. Псэ зиIэм уахъты иIэщ, жи. Дунейр псыIэщ, щIыIэщ, кIыфIщ. ИхъуреягъкIэ бадзэ щыдымыркъым. Къэхъунум пэплъэу, псори зэщIэувыIыкIа хуэдэщ. Жьы къудей къепщэжыркъым. Щхьэи къаугъэгугъэ, щхьэи къаугъэпцIэж. Тхьэмахуэ къакIуэ къэкIуэжмэ, «тхущIыхьэркъым» жаIэнщи зэфIэкIащ. Псори 23 ЖьантIэ
лэжьыгъэм къыдэхуэркъым. Япэм хьэщIапIэ кIуэхэрэ тхьэмахуэкIэ, мазэкIэ щыIэу щытащ. Иджы-щэ? Машинэ куэдым цIыхур щIахьащ. «Гъыргъыргъ!» жаIэнщи, блэцIэфтынщ, «гъыргъыргъ!» жаIэнщи, къыблэцIэфтыжынщ. ЗэплъэкIыпIэ къудей ихуэхэркъым. И адэ
къуэш Iэмырбий мыгъуэр дунейм щехыжам щIалэр зэрыдэтауэ щытар махуищ къудейщ. «Сэ коллектив сыхэтщ, IэнатIэ сыIутщ», жери. Мис езы Къарэпагуэ дыдэ лIэми, махуищ дэсынщи, и лэжьыгъэм пэрыувэжынщ. ЛIо абы, хамэхэри апхуэдизрэ хэтынущ дыуэщIым.
Фызыжьым гуэгуш гъэвар холодильникым делъхьэ. БлынджабиплIыр къиплъыхьу, и Iэпхъуамбэхэр зэригъэлъэлъу тIэкIурэ утыкум ита нэужь, телевизорыр щIегъанэ. ЛIы щхьэ бацэшхуэ, Iэ хьэнцэжь хъужауэ, шыкIэпшынэ еуэрт. Аргуэру зэ еIуантIэри, нэгъуэщI канал треухуэ. ЦIыхубз гуэр дихьэхыпауэ мэпсалъэ. Алыхьым ещIэ зи гугъу ищIыр. Телевизорыр егъэункIыфI. ЛIо, е жаIэр къыгурыIуэркъым, е нэгъуэщIкъым.
Къарэпагуэ пIэр ещIыжри мэгъуэлъыж. АрщхьэкIэ и нэм жей къекIуэркъым. Нэм къыщIэIэбэр умылъагъуу унэр кIыфIщ. Телевизор иIэщ, газыр аращ, холодильникри зэрыжьыщIэ машинэри къызэрыхуащэхурэ куэд щIакъым. Нобэ и жьэм къыжьэдэкIыр пщэдей щIалэмрэ и нысэмрэ къагъэсынущ. «Ди анэр зыми хуэдгъэныкъуэркъым», – жаIэу къыщIэкIынщ.
Шыгъуэгу щхьэгъубжэм нартыху бзий гъурыр къепIэстхъащ. Абы уэру къытещащэрт бжьыхьэ уэшх ткIуэпс щIыIэ зэи зыкIи сэбэп къыхуэмыхъужынухэр. 24
ЩЫМ Я I
КъэкIуэжыркъым!
Лэжьэгъуэ зэманыр зэриухрэ сыт щIа, итIани къэтщ щхьэгъусэр. Шхын тIэкIури мэупщIыIуж. Ерыскъыр щIыIэмэ, цIыхум фIыуэ кIэрыпщIэркъым. Гъэхуэбэжари, щыбгъэхьэзырам хуэдэу, IэфI хъужыркъым. Ар ищIамэ, пасэу щIидзэу епIэщIэкIыу пщэфIэнтэкъыми. Бетэмал, сыхьэт ипэкIэ тригъэувамэ, иджыри къэс хьэзыр хъужынут, и къэкIуэжыгъуэ дыдэм ирихьэлIэу. АрщхьэкIэ сыткIэ ищIэнт апхуэдизрэ къэтыну? ИщIакъым. Уа, сыту делэ, мафIэ мащIэ щIэщIауэ тригъэтмэ, щхьэ мыхъурэ? КIэримысхьэу икIи мыупщIыIужу. Аращ ищIэнури.
КъэкIуэжыркъым!
ЛIыр зыIут лэжьыгъэр зэманым и лышхщ. ХуэмыгъэфIэн унагъуэшхуэ иIэкъым, нэгъуэщIкъым, щхьэ зыIуигъэлIыхьрэ? Къызэрысыжу, епсэлъэнщ абы теухуауэ. Сыт бэлыхь? Нэхъ тыншыIуэу, зэмани къыхудэхуэу, зыщIыпIэ щрелажьэ. Гъунэжщ апхуэдэ IэнатIэ. ГъэщIэгъуэнщ мы цIыхум и гъащIэр! Лажьэм, лажьэм, лажьэурэ, къызоплъэкIри – бгъуэтмэ къащтэ, гъащIэр блэлъэтри ежьэжащ. ЖьантIэ
Зигъэпсэхуну, и Iыхьлы илъагъуну, и унагъуэм гу щихуэну, уеблэмэ и щхьэгъусэм, и псэм пищI быным псалъэ IэфI яжриIэну зэман
ихуэркъым. КIэщIу жыпIэмэ, цIыхум цIыхугъуэ игъуэтыркъым. IэфIыр аратэкъэ, ныщхьэбэ пасэу къекIуэлIэжрэ я сабийри къыздащтэу пщыхьэщхьэ уэфIым тIэкIу я нэгу зрагъэужьамэ? Арат. АрщхьэкIэ сыт пщIэн, хъуркъым. ЦIыхур апхуэдэу щхьэ къигъэщIауэ пIэрэ? Псэун, и бынунэ зыхуей хуэзэн щхьэкIэ гугъу зригъэхьын, лэжьэн хуейщ. И гъащIэм и нэхъыбапIэр тримыгъэкIуадэу хъуркъым абы. КъэкIуэжыркъым!
Моуэ иджыпсту бжэр къыIуихамэ! Уа, апхуэдизу пIэщIэгъуэр щхьэ телъ? КъэкIуэжынкъэ-тIэ, сыт къэхъуар, дунейр къута? Сыту фIыт цIыхум и гум илъымрэ гупсысэу и щхьэм щызекIуэ псомрэ зыми зэримыщIэр! Ахъумэ, ауан къащIынт мы иджыпсту зэгупсыс къомым щхьэкIэ. ЛIо, мобдежым лэжьакIуэ щыIэм и къэкIуэжыгъуэм зы сыхьэт закъуэ щIригъэгъуамэ? Дауэ къелрэт пасэрей цIыхубзхэр? ЛIыхэр зэпымыууэ къэтт. Iэщ ягъэхъуу губгъуэм щитым – итт, арыншарэ, зекIуэ ежьамэ, тхьэмахуэкъым, мазэ, нэхъыбэж я мардэт. ИтIани щIэст я щхьэгъусэхэр унэм. Iэдэбу пэплъэхэрт къыщыкIуэжынум. Щэхуу я гум щагъафIэрт, къэсыжмэ, абыхэм дагъэкIуэну зэманыр. А ежьэгъуэ-къэтыгъуэхэм яку дэлъ жэщ-махуэ зырызым хуэпсэурт цIыхубзхэр. Иджы сыт, дунейр нэгъуэщIщ – гъащIэр нэхъыфI хъуащ. Хъуащи, цIыхубзхэми ирагъэлей. ЯлIхэр я кIэ къуащIэм зэпымыууэ щIэсыну хуейщ. Метр бжыгъэкIэ IукIуэтамэ, плъэкIэ ямылъагъумэ, яхуэшэчыркъым.
КъэкIуэжыркъым!
Сыту гугъу зыгуэрым ущыпэплъэр. Зэманыр пхуэгъакIуэркъым. Иджы хуэдэу зыкъом щIауэ пIейтеижакъым. ИщIэр ищIэжыркъым. Шыгъу зэрыхидзар щыгъупщэжри, тебэм аргуэру бгъэдыхьащ шыгъулъэр иIыгъыу. Дауэ Iуэху мыр? Зыми и Iэ-и лъэ хыхьэркъым. ЖьыщIыгъэр къыфIихыжакъым, тепIэнщIэлъыным ету тедзэн хуейщ, хьэкъущыкъу къудейуэ сыт хуэдиз зэхитхьэщIэну къыпэплъэрэ! А псори иджырей къигъэсынутэкъым, щхьэгъусэр и чэзум къекIуэлIэжамэ. АрщхьэкIэ.
КъэкIуэжыркъым!
Тебэр иригъэс хуэдэ? Хьэуэ. Плъыжь дахэу зэхэлыбжьа хъуащ. Мис иджыпсту къыщIыхьэжамэ, арат. IэфIу, хуабэу шхэнти, езэшами, гугъу ехьами – псори, псори щыгъупщэжынт. Догуэт, апхуэдэу Iыхьэлейуэ егугъуу ерыскъы IэфI хуипщэфIауэ дапщэщыт иджы нэмыщIкIи ар къыщыгувар? -а, аддэ япэрщ, зэрызэрышэрэ куэд дыдэ дэмыкIауэ. А илъэс дыдэм хиубыдэрэт, хьэмэрэ. Сытми, хуабжьу елIалIэу, игъащIэм зэримыщIауэ, пщэфIат. Ар зымыгъэунэхуам ищIэнукъым, ауэ цIыхубзым и дежкIэ сыту насып, гуфIэгъуэ егугъупэу игъэхьэзыра ерыскъыр фIыуэ илъагъу и щхьэгъусэм иригъэшхыну! Нэхъри, абы щыгъуэ псэгъу зэхуэхъуагъащIэт. Дахэ-дахэу и шхын IэфI иригъэшхатэкъым. И пщэфIэкIэр, и Iэзагъыр лIым къыдилъэгъуа щIыкIэтэкъым. Пэжт, махуэ къэси езырат зыгъаш- 25 26
ЖьантIэ
хэр, ауэ, зэрыхуейм хуэдэ дыдэу мыхъуурэ, екIуэкIырт. ЛIым фIэфI ерыскъыгъуэр хуигъэхьэзырыну щыхуэхъум, шыбжий, джэдгын, нэгъуэщI зэригъэIэфIынухэр зэуIу хуэмыщIу, игу хуэмызэгъауэ, хутригъэувэрт. Сытми, а псори зэфIыхьат а пщыхьэщхьэм. Иджы хуэдэу хуэмыхьыжу пэмыплъаи зыкъомрэ. ИкIэм-икIэжым, къыщIохьэж. КъызэрыщIыхьэжыр дауэ? Зыми хуэмеижу, псомкIи ирикъуауэ! Езым ар ищIакъым. ПкIатэлъатэу Iэнэр къегъэув. «Зыри сыхуейкъым, си псэ, ныщхьэбэ лъандэрэ рестораным сыщIэсащ, дыгъэгъуэлъыж», щыжиIэм, шэуэ къытехуат. Мопхуэдиз бэлыхьыр зыдишэчам зыкIи лIыр хуэмеижу, хамэ шхынкIэ и ныбэр икъуу къекIуэлIэжа нэхърэ, сыт кърищIами нэхъ къищтэнт абы щыгъуэ. ТIури зэгъусэу IэфIу дызэдэшхэнщ, жиIэу, махуэ псом зигъэмэжэлIа щхьэкIэ, езыми дзэкъэгъуэ аракъэ! МэмэжалIэ, ауэ игу техуэркъым тIысу шхэн дэнэ къэна, ауэ едзэкъэн къудейIауэ. Уеблэмэ, хъыджэбз цIыкIури игъашхэркъым.
зэIуилъхьэжыфакъым. Мис, иджыргуэрым КъэкIуэжыркъым!
Унэм зэрыщызэгъусэм хуэдэу зэпымыууэ зэщIыгъун щхьэкIэ, зы лэжьапIэ уIутыну сыту фIыт. Зэгъусэу укIуэнт, укъэкIуэжынт. Дапщэщ къигъэзэжыну пIэрэ, жыпIэу ущысынтэкъым. ЩыIэщ апхуэдэ зэщхьэгъусэхэри. Сыту я насып! Ауэ ар къохъулIэн щхьэкIэ тIуми зы IэщIагъэ уиIэн хуейщ. Щхьэгъусэм дэлажьэ гуэр мыжыжьащэу щопсэу. КIуэуэ еупщIын? ЕмыкIукъэ? ЕмыкIущ. Зыгуэр хуэдэу къащыхъунщ. Хъыджэбз цIыкIури и закъуэ унэм къыщIэбнэныр тэмэмкъым, шынэнущ. Узэрызелъафэу жэщыбгым уздэкIуэ унагъуэми сыт жаIэн? Хьэуэ, зыщIыпIи кIуэнкъым, пэплъэнщ.
КъэкIуэжыркъым! КъэкIуэжыркъым!
Папэ зимыIэхэр дауэ хъурэ? Апхуэдэ щыIэ сытми? Псоми яIэщ папэ. Ахэр махуэ къэс лэжьакIуэ макIуэ, пщыхьэщхьэ зэрыхъуу, къокIуэж. КъокIуэжри, я цIыкIухэр ягъэгуфIэ. КIэнфет, пыченэ, гуащэ хьэпшып, нэгъуэщIхэри къыхуахь. Къыхуамыхьмэ-щэ? ЛIтIэ, къыхуамыхьмэ? Абы щыгъуэми, мэгуфIэ. МэгуфIэ, я папэхэр къызэрыкIуэжа къудейм щхьэкIэ. Ар уфIэмащIэ-тIэ? Зэпымыууэ зыбгъэдигъэсынт. ЗыщIыпIи зэи имыгъакIуэу. АрщхьэкIэ хъуркъым.
КъэкIуэжыркъым!
Папэ нышэдибэ жьыуэ дэкIащ. Хъыджэбз цIыкIур абы къигъэгугъащ нэхъ пасэу къыдыхьэжыну, пщыхьэщхьэшхэм и пэ къихуэу
зыкъомрэ щIыбым дэтыну, уэрамхэм къыщакIухьыну. Мамэ хущIыхьэркъым. Мабзэ-мадэ, мэтхьэщIэ-мэлъасэ. ИтIанэ, мамэ, папэ хуэдэу, псынщIэIейуэ къижыхьыфыркъым, къиубыду игъэкIэрахъуэркъым, лъагэу Iэтауэ иIыгъыу, щыгуфIыкIыурэ, кърихьэкIыркъым. Абы фIэфIыр «Мэ, дыгъужьыжь, мы си хъыджэбз цIыкIур шхы, Махъсидэхэ я хьэужьми тIэкIу къыхуэгъанэ!» жиIэу, ЖьантIэ
идз хуэдэу ищIу къыщиубыдыжырщ. ЗэщыпкIыу егъэдыхьэшх. Хьэмэрэ и Iэгу лъэныкъуэм иригъэтIысхьэу, куэдIейрэ щыдрихьейрщэ? Мамэ апхуэдэу хуэщIыркъым. ИтIанэ, мамэ къэгубжьамэ, пхурихулэкIынущ. Адэр къеуэркъым. Iэпэ къытрилъхьэркъым.
КъэкIуэжыркъым!
Мес, щIыбыр кIыфI хъуащ, уэздыгъэхэри щIагъэнащ. И чэзу нэсащ, къыщIэмыкIуэжыр сыту пIэрэ адэр? Сыту пIэрэ папэхэм апхуэдизрэ лэжьапIэм щащIэр? Дауи, мэлажьэ. Махуэ псом мэлажьэ. УвыIэ ямыIэу! Ауэ жэщ хъуа нэужь, занщIэу къыщIэмыкIуэжыр лIо? Зи лIори? Нэхъыбэрэ лэжьэху, нэхъыфIщи аращ. Ар мылажьэмэ, ахъшэр къомыжьу къыздикIынур дэнэ? Ахъшэ ямыIэмэ, щIакхъуи, шати, кIэнфети – псори, псори сыткIэ къащэхун? Аракъэ мамэ жиIэр?..
КъэкIуэжыркъым! Щхьэгъубжэм дэплъынти, къэкIуэжу пIэрэ? Зыри илъагъуркъым, кIыфIщ. БжэIупэ нэху тIэкIум фIэкIа адэкIэ кIыфIым зыри къыхэщыркъым. Уи Iэр IуплъхьэкIи плъагъуркъым а жыжьэу кIыфIым хэтыр. Сыт гугъу зыщIригъэхьыр, абдежым къэсыжамэ, мыдэкIи
куэдрэт – къыщIыхьэжынти, зэфIэкIатэкъэ? Дауи, къыщIыхьэжынт. ИтIани, къыщыкIуэжыр къэплъагъумэ, нэхъыфIщ. Пежьамэ, арат. Мэшынэ щIэкIын. Анэми идэнукъым. «Папэ, папэ! Папэ къокIуэж!» жиIэу, дуней гуфIэгъуэр иIэу пежэжьамэ, къиIэтынт хъыджэбз цIыкIури, IэплIэкIэ къыщIихьэжынт. Ебзэрабзэу, игъэджэгуу! ЩIыхьэжа нэужьи куэщIым иригъэтIысхьэнти, щысынт къыдэджэгуу. Ауэ къэкIуэжыркъым. Незэман ФатIимэ цIыкIу сымэ я папэ къызэрысыжрэ! Ари мэлажьэ. Езым ейр нэхъыбэрэ къэтын щIыхуейр сыт-тIэ? Мадинэхэ я папи къыдыхьэжащ. Зыри къэнакъым, псори къекIуэлIэжащ. Дауи, ар къыщIэтыр кIэнфет къыхуихьынущи аращ. Сыт хуэдэу пIэрэ къыхуихьынур? Зэрейм ещхь къихьамэ, хъунут. Щабэт, IэфIт. И ныбжьэгъу цIыкIухэм яритати, «Сыту папэфI уиIэ, сыту кIэнфетыфI къыпхуихьа!» – жаIэри къехъуэпсат.
КъэкIуэжыркъым!
Иджыри яритынт, кIэнфет къихьрэ къэкIуэжамэ. АрщхьэкIэ – мэхь-мэхь, къихьыркъым. Къихьын, къэмыкIуэжмэ? Зыри къимыхьами идэнт, езыр къэсыжамэ. И куэщIым исыну е и щхьэц Iувыр зэIищIэу бгъэдэсыну сыту фIэфIыIуэ-тIэ! Апхуэдэ папэфI зыми иIэу къыщIэкIынкъым. Ныщхьэбэ адэм хуиIуэтэжын и мащIэт? МэракIуэхьэ зэрыкIуари, псым зэрыдыхьари, я мамэ щIыгъуу хадэм зэрыщыIари, гуащэ дахэ цIыкIу къызэрыхуащэхуари, я гъунэгъум пIапIу зэрыщрифари. Ауэ къэкIуэжыркъым адэр! Мыжеиж щIыкIэ къэсыжамэ, арат. Сыту фIыт ар! ЗанщIэу и куэщIым дэлъеинти, джэгуу исынт. «УвыIэ, ар лэжьакIуэ щыIащ, ешаелIауэ къэкIуэжащ, тIэкIу зегъэгъэпсэху!» жиIэнут, дауи, мамэ. Ауэ абы щхьэкIэ къигъэнэнтэкъым. Папэ апхуэдэхэм деж «ягъэ кIынкъым, сэ ар зыкIи зэран къысхуэхъуркъым, и гугъу умыщI, пэжкъэ, щхьэц баринэ?» – жиIэурэ, куэщIым нэхъ тыншу ирегъэзагъэ, къыдоджэгу. Абы фIыр – къиIэтауэ, аддэ унащхьэм нэс щыдрихьейкIэщ. Лъагэу еIэтри, уэздыгъэм 27 ЖьантIэ
кIэрылъ абдж жьгъыру цIыкIухэм и IэпэхэмкIэ ирегъэIусэ. «Уемыплъ езы уэздыгъэм, уи нэр игъэузынущ!» жеIэри кърехьэхыж. Апхуэдэу ищIынщ ноби къызэрысыжу. Сыту фIы папэ уиIэну! Арауэ къыщIэкIынщ папэхэр щIыщыIэр, хъыджэбз цIыкIухэр ягъэджэгуну, ягъэфIэну.
КъэкIуэжыркъым!
Езы цIыкIуми егъафIэ папэ, егъэджэгу. Нобэ хадэм щыкIуам зыхуэза хъыджэбз цIыкIум къыжриIа усэр сыт хуэдэт? ИщIэжыркъым. ЗэгъэщIэгъуафIабзэт ар, зэ-тIэу фIэкIа зэхимыхыуи и гум ириубыдат. ИтIани щыгъупщэжащ. -а, къищIэжащ:
Жыг къудамэр къыумышэх,
Къепшэхами, къыпумыч,
Къыпыпчами, уемыдзакъэ,
Уедзэкъами, хьэрэм пхухъу!
«УсэфIкъым, бгэ хэтщ, жумыIэ» – къыхуигъэдэхатэкъым нобэ анэм ар. Ауэ абы щхьэкIэ къигъэнэнкъым, папэ жриIэнщ. «Сыту хъыджэбзыфIыщэ мы ди щхьэц баринэ, плъагъуркъэ, абы Iэзэу зэрызэкIэлъиху» жиIэнщи, къыщытхъунщ, къытригъэзэжурэ, тIэу-щэ жригъэIэнщ. Ауэ хэт сыт жепIэн, къэмыкIуэжмэ?.. 28
КъэкIуэжыркъым! КъакIуэркъым!
Зэманыр нэсащ, къыкъуэкIыркъым. -а, абыхэм я хабзэщ тIэкIу загъэгувэу. Узыпагъаплъэмэ, нэхъ къащтэ. Щхьэ щыгъупщэжат щыщIалэм къращIэу щытар. Зыкъым, тIукъым унагъуэ щимыщIым ар цIыхубзу зыIущIар. Дэтхэнэри апхуэдэт, тIэкIу зигъэгувэмэ, фIэфIт. Едэ, хуейми зыкъыкIэрырегъэху, ауэ кърекIуэ.
КъакIуэркъым!
ЛIым и нэгу къыщIегъэхьэ ныщхьэбэ зыIущIэну зыгурыIуа пщащэ нэкIу хъурей дахэр. Абы и Iэпкълъэпкъыр гукIэ зэпиплъыхьыху, нэхъри темыпыIэж мэхъу. Ауэ дэнэ щыIэ? КъэмыкIуэххэмэ-щэ! Хьэуэ, хьэуэ къэкIуэнщ. ЩызэбгъэдэкIыжым абы и нэ фIыцIэ пIащэхэр къызэреплъыжа къудейм къегъэлъагъуэ Iуэхум къэгъапцIэ зэрыхимылъхьэнур. Дэнэ лъэныкъуэкIэу пIэрэ къыздикIынур? ИщIамэ, зи мыхъуми, зы лъэныкъуэкIэ плъэнт, автобус псори игъэхъунтэкъым. Иджы, зигъэкIэрахъуэурэ, и щхьэр унэзащ. Сытемынэ автобуси къыщыувыIэрэ абы нэхъей мы зэIущIапIэ ящIам. ИхъуреягъкIэ къэувыIэпIэщ. Модэ мо ищхъэрэкIэ къыщызыгъэша автобусышхуэм
къикIыу пIэрэ? БжитIри зыIуагъэузэщIыкIауэ къызэрох, цIыхур Iувщ. Гугъущ псоми зэуэ уакIэлъыплъыну. Сыт уащIыкIэлъыплъынур?
Абдеж къэсауэ игъэзэжын, къакIуэмэ! Абы нэхърэ нэхъыфIщ къуэгъэнапIэ зищIынщи. Дакъикъэ дэкIыркъым къэзыцIыху гуэр ЖьантIэ
Iумыуэу. «ЛIо, мыбдежым щхьэ ущыт?». «ЛIо, мыбыкIэ щхьэ укъэгъуэща?» Псоми жэуап нэпцI къахуэгъуэтын хуейщ. Неблагъэ жаIэу, къыкIэрыхъыжьэр нэхъыбэщ. «Уэ зыгуэрым упоплъэ!» – къыбгъэдэувыIат и лэжьэгъу гуэр. Уэршэрыну къыщIэкIынт. «Мес, си автобусыр къэсащ» жиIэщ, пежьэ хуэдэу зищIри, IуигъэкIыжащ. Я хьэблэм щыщ гуэр гу къылъимытамэ, арат.
КъакIуэркъым!
ЛъэныкъуэкIэ увауэ щытщ. Маплъэ, мэдаIуэ. И щIыбагъымкIэ «цырхъ» щыжиIамэ, къоскIэ, «хъущт» жиIэу къызоплъэкI. ЕмыкIукъэ, зыбудыгъуауэ ущыту, уи цIыхугъэ гу къыплъитэмэ! Дыгъум хуэдэу
зеущэху. Дыгъукъэ-тIэ? Дыгъущ, и щхьэгъусэм йодыгъуэ.
КъакIуэркъым!
Автобусхэр мыувыIэу зэблож, цIыхухэри уэру зэблокI, ауэ езыр зэжьэр къахэкIыркъым. Мес, зы щIалэрэ хъыджэбзрэ жыг щIагъым щIэтщ. Зи насып. А щIалэм и пIэм иджыпсту итыжамэ, аратэкъэ? Дэнэ и деж щытынуми, хэт IущIэнуми хуиту. Сыту фIыт ар!.. Хьэуэ, итIанэ и щхьэц баринэ цIыкIур дэнэ къикIынт? Абы нэхъей, джанэ хужьи щимытIэгъан нобэ. Псоми къалъагъу. ЩIыIи худихуу щIидзащ. Бжьыхьэр къызэрихьэрэ пщыхьэщхьэпэ, пщэдджыжьыпэхэр щIыIэтыIэщ. Нобэ хуабэIуэти, кIэстумри щихат. Ахэр Iуэхутэкъым, зэ и мыгъуэр къэсамэ!..
КъакIуэркъым!
Зэман щызэгурыIуам фIыуэ фIэкIащ. Зигъэгувэнуми ирикъуауэ щытын хуейщ, къэкIуэххэну и мурадмэ. Ярэби, сыхьэт бжыгъэр нэгъуэщIу къыгурыIуауэ пIэрэ-тIэ? Сыту щытми, иджыри зы сыхьэт пэплъэжынщ. Псы сыту Iейуэ хуэлIэрэ? КIуэнти ефэнт, ауэ апщIондэху зыпэплъэр къыIухьэрэ, тIэкIуи щыгувакIэ, щымытыж и гугъэрэ IукIыжмэ? Хьэуэ, зыхуигъэлIэнщ хуэлIэIуэми. ЩIыIэми ирес, псыи хурелIэ, ирееша, иремэжалIэ – пэплъэнщ, щытынщ, и пIэ имыкIыу. Ар нэхъыфIщ. Хьэмэрэ, мес псыр, жэрэ псынщIэу ефэу къигъэзэж мыхъуну пIэрэ? И Iур игъущIыкIащ. Аращ ищIэнур.
КъакIуэркъым!
Модэ мо гъуэгум зэпрыкIым сыту ещхь ар. Уа, армырауэ пIэрэ? Гур зэрыгъум дыгъур ирокIуэ жаIэ, псы ефэну щыкIуам къыIухьэри, къимыгъуэту IукIыжащ. КIэлъыжэрэ, нэгъуэщIу къыщIэкIмэ. Сытуи къызэмыплъэкIрэ! Мес, зыкъигъэзащ. Аракъым. Уа, сыту делэу къыщIэкIа, щхьэ тэмэму, шэч къыщIытепхьэжын щымыIэу, гурымыIуарэ?! бжыгъэ дыщызэIущIэнур» жиIэу, щызэбгъэдэкIыжым зэ игу къигъэкIыжамэ, къакIуэмэ – къэкIуат, къэмыкIуэмэ, сыт ищIэнт, езыри и унэ екIуэлIэжынт.
«Зыщумыгъэгъупщэ, мыращ сыхьэт КъакIуэркъым!
ГъэщIэгъуэнщ, бынунэ зэрыхъурэ сыт щIа, и ныбжьыр здынэсами еплъ. ИтIани. Аддэ, япэм, къыщимышэм щыгъуэ, и нэ къыхуикIырт щхьэгъусэм, ехъуапсэрт пIэщхьагъ зыщIахэм. ДэнэкIэ ущыIэми, укъэкIуэжамэ, уи унэм щхьэгъусэ къыппэплъэу зэрыщIэсыр пщIэуэ. 29 ЖьантIэ
Бжэр къыIупхамэ, гуфIэу къыппежьэу. Уэ ар уи гурыфIыгъуэу, езыми арауэ. Абы нэхърэ нэхъ насып нэгъуэщI зыгуэр щыIэу жебгъэIэфынтэкъым а зэманым! Иджы-щэ? Уа, цIыхум зэ псэгъу ищIам фIэкIа нэгъуэщI зыми емыплъыжыну щхьэ къимыгъэщIарэ? Сыту фIыт, апхуэдэу щытамэ! АрщхьэкIэ щыткъым. Болъагъу, уохъуапсэ. АпхуэдизкIэ уохъуапсэри, уи щхьэм итыр иреху, мис, мы
иджыпстуи ещхьу, уи псэм бэлыхьыр телъу, уи гъащIэр бохь.
КъакIуэркъым!
Уэрамым цIыхуу тетыр нэхъ мащIэ хъуащ. Нэхъ кIэщхъащ
автобусу къекIуалIэри. Пшапэр хэкIуэтэпащ. КъэкIуэххэну къыщIэкIынкъым. КъэкIуэну щытамэ, зэ къэсынт. Сыт хуэдиз щIигъуа щызэгурыIуа пIалъэм. КъигъэпцIащ. Мес, я унэм зэрыкIуэжыну автобусыр къэувыIащ. ИтIысхьэнщи ежьэжынщ. Хьэмэрэ зы Iуэху Iэмалыншагъэ гуэр къытехъуауэ къэгувэрэ? ЕтIуанэр къыIухьэху пэплъэнщ. Хэт ищIэрэ.
КъакIуэркъым! 30 Усэхэр ХЬЭХ Сэфарбий
ЖьантIэ Сэ сыкъурш псынэщ.
Къыпхысхщ къырри,
СыкъыщыщIэжащ бгы лъапэм.
Iуащхьэшхуэхэри
Мывэ шыкъырри – Куэд мэхъу къиувэхэр
Си япэм.
Ауэ ялъэкIкъым саубыдыну.
Ар ирегувэ,
ИрещIэх – Къыспэувам симыгъэкIуэну
И гущIыIу сохъу,
Сыщхьэдожэх.
СощIэ
Хышхуэхэри, тенджызи,
Псы уэр Iэджи зэрыщыIэр.
Ауэ сылейкъым – Зэзэмызи
IэфIу ирафыр
Си псы щIыIэр.
Сэ сыкъурш псынэщ,
Сытенджызкъым,
Сыхыкъым – Къыстемыхьэ кхъухь.
Ауэ
ИкIи сыугъурсызкъым,
Къулейсызыгъэ
Сэ къэзмыхь.
Къэхъуауи щIы сыщыкъиини,
Зы чы цIыкIу къисчу сымыхьа,
Хышхуи, тенджызи,
Псы уэр ини
КъабзагъкIэ къыслъэщIэмыхьа! 31 32
ЖьантIэ
Сэ сыкъурш псынэщ,
Сыкъурш псынэщ – СыIуфщIэм
СлъокI къыщызудын.
СыпсыIэрышэкъым,
Сыпсынэщ – КъэфтIыху си лъабжьэр,
Сохъу нэхъ ин!
СИ Си нащхъуитIыр куэдрэ сэ сфIодийри,
Уи Кавказ къурш дзахъэм топлъызыхь,
Си гупсысэм кIапсэу зеукъуэдийри,
СфIыхохьэж уи тхыдэми, зеплъыхь.
Си псэ дыдэм пэсщIу гум щызгъафIэм
КъысфIыщIохьэ нэгум уи блэкIар:
Мы къуршыжьхэр къыхэжыху уи щIыфэм
Хэт и щIопщ си лъахэм къыптехуар?, ЗэщIопщIыпщIэ си лъахэ къуршылъэр,
КъыпфIэщIынщ дыщэпскIэ ар гъэжауэ.
Пщэдджыжь дыгъэм гуапэу Iэ къызделъэр,
И бзий цIыкIухэр бгым къыкъуигъэжауэ.
Къуэм удэплъэм, псыр уолъагъу пIэтIауэу
Мывэ къуршым хэлъу ныджэм телъу.
Пщэдджыжь пшэплъыр хэлъщ а псым уфафэу,
Бгыр къреIэ абы нэкIущхьэплъу.
Зыкъэбгъазэм – убгъуащ губгъуэ тхъуэплъыр,
Удз гъэгъахэр къоплъ удахьэхыну.
Ахэм ебгъэпэммэ, пIэм сымаджэ хэлъыр,
Си фIэщ хъуркъым къэмытэджыжыну.
Къурш тхырыгухэм я щхьэфэ сырыхум
Телъ уэс Iувым сэ къысщIехьэ и мэр. ЖьантIэ
Сыздэщытым, бгы задейм сыщыхум,
Щылъщ и куэщI сихуэну къуажэ щимэр.
Мэз лъэбыцэ щытхэр си нэ-си псэщ,
Псынэ къишкIурыкIхэм сигу хагъахъуэ.
Уей, си лъахэ, сыту си насып сэ – Сралъхуащ уи бгыжьхэм я кIэдахъуэ! ЯБГЭ
Илъэсхэр си нэкIум
ТкIуэпс щIыIэу къищащэу
ЛIэщIыгъуэхэм сапхолъэтыкI,
БлэкIам согъэзэжри,
Лъэпкъ тхыдэм Iущащэу
КъызжиIэм сыдыхощэтыкI.
КъызжеIэ си лъэпкъыр
МащIэIуэу щытауэ,
Зэкъуэмытауэ къызжеIэ.
КъызжеIэ си лъэпкъыр
Бэлыхьым хэтауэ,
Си гущхьэр фIыцIэу къреIэ.
А псом сыздедаIуэм,
Гузавэ къэсщтауэ,
БлэкIахэр къэкIуэнум хузохь.
Къэрабгъэу щымытми,
Мы си псэр къэщтауэ,
Золъатэ –
Сэ нобэ гугъу сохь:
Иджыри аращи,
Адыгэр мащIэIуэщ,
Иджыри аращ – Зэкъуэмыт.
Зэман дызыхуэкIуэр,
Солъагъур,
ЯбгэIуэщ,
Къэхъуну жыхуэпIэм
ЩIэ лъэпкъи щIэмыт! 33 ЖьантIэ * * *
ЦIыхухэм ахъшэ бжын щагъэту,
Я щхьэр хуиту зэ къаIэту
ЗэхэщIыкIыу ябгъэдэлъыр,
Хьэлэлагъыу я гум илъыр,
Я гулъытэм и инагъыр,
Я нэмысым и лъагагъыр,
Я къабзагъэр,
Я захуагъэр,
Я гуапагъэр,
Я дахагъэр,
Я цIыхугъэр
Зыхуэдизыр сэ къэсщIарэт!
КIЕЙ
Бжэгъу хъуху ежьэнт –
ЕIэри,
Къагъэшащ чы щIыкIэ
КIейр.
Иджы,
Къуаншэщ, жаIэри,
Яуб
Iушэу кIей дэкIейр! Гъатхэпэщ,
ЩIыIэIуэщ,
Хъуркъым зыбгъэпскI,
Ауэ тенджызым уетхьэкъур,
Псым ухэмыхьэу жыжьэу ублэкI
Къудейми,
Плъагъум урокъур.
Месыр,
Толъкъуным лъагэу зеIэт,
Нэпкъым и IэплIэр хуеущIыр,
АрщхьэкIэ нэсмэ, 34
3 Заказ №2210 ЖьантIэ
ЗанщIэу къокIуэт,
Мэхъу къарууншэ, мэжэщIыр.
Нэпкъым и дежкIэ ар зыми щымыщ.
Къримыдзэххэ, уегуакIуэм,
Мыдрейр делагъэкIэ мэхъур ерыщ,
Джалэм тэджыжу ныхуокIуэ.
Ахэм саздеплъым, сегупсысащ
Дэ тIум дяку къихъуэ илъэпкъым.
Толъкъун мыувыIэу пхъэрыр сэращ,
Сыту уещхьыIуэ уэ нэпкъым!
Зыр щыбакъуэм,
ЩIэцIэнтхъукIри,
ТIэкIущ джэлэным иIэжар.
Адрейр блэкIат,
ПыгуфIыкIри – ПэкIэ щIисащ езыр ар.
ЗэрымыцIыхуитI,
КIуэрыкIуэм тету IэплIэ зэхуащIащ,
Джалэ фызыр
Жыг IэплIакIуэм
Щепхъуэм,
ЛIым IурыIэбащ.
ЛIыжьи
Пщащэ нэкIущхьэплъи –
Нэжэгужэ псори хъуащ,
Мэдыхьэшхыр щыти щылъи – Я хьэм бажэ къиубыдащ!. ЦIыхум езым нэщхъыфIэну
И нэ къокIыр, армыхъуам,
Сыт хэлъ атIэ гъэщIэгъуэну
ЦIэнтхъуэрыгъуэ зэрыхъуам? 35 ЖьантIэ * * *
Дэ зэи дихуэркъым пыIэгъуэ,
Уэ еплъыжыт гъэзагъи уи гур,
Докъур димыIэу увыIэгъуэ
ДухыхукIэ ди гъащIэ гъуэгур.
Ди нетщ мурадхэм лъэIэсыныр – Дэ дихъу-дилъ зэпытурэ долIэж,
ДылIа нэужькIи кхъэм ди сыныр
ХэIэтыкIа нагъыщэу къоувэж! 36 ЖьантIэ
ХЬЭХ Сэфарбий
СИ * * *
хуэдэм Пщэдей къуажэм сыкIуэжын машинэ щхьэкIэ сыщIыхьат си цIыхугъэм и деж. Сыкъигъэгугъауэ сыкъыздыщIэкIыжым, дэ тIуми ди цIыхугъэж нэгъуэщI зы сыIуоуэ. Абы и хьэтыркIэ сыкъызэтеувыIэжауэ, хэгъэрейм кърегъажьэри, къыщIыхьам йопсалъэ, щIэмыкъуаншэ гуэркIэ игъэкъуаншэу. Абы езыми ищIэжырт а зыхущIэбжэм лажьэ зэримыIэр.
хуейти, Сэ си жьэр сущIат зыгуэр жысIэну. АрщхьэкIэ абы сыкъыщхьэщыжрэ, мо пцIы зыупсам игу зэзгъабгъэмэ, къуажэм лъэсу сыкIуэжын хуейуэ къысхудэкIынкIэ хъунути, зызущэхужащ.
Арати, си щхьэм ифI щхьэкIэ къэнащ пцIым сыпэувын. А сщIамкIэ сыкъуаншэу зыслъытэжынуи сигу къэкIыххакъым!
Мис апхуэдэу дызэрыщытыр армырауэ пIэрэ дунейр къызэриухуэрэ цIыхур зэбэн пцIым кIэ имыIэрэ пэжым бгъурыту къыщIэгъуэгурыкIуэр? * * * 37
Уэрамыр егъэджакIуэщ, гъэсакIуэщ икIи театрышхуэщ, уи трагедиери, уи комедиери зэщIэту щекIуэкIыу. Мыр мыбы щыслъагъункъым хьэмэрэ щызэхэсхынкъым жыпIэу, зым щхьэкIи шэсыпIэ уихьэ хъунукъым.
Зыпщэдджыжь лэжьакIуэ дыздэкIуэм, жыжьаплъэу зылI къыдолъагъу уэрам зекIуапIэ дыдэм зэпрыууэ теукъуэдияуэ. Асфальт гъурым нэкIукIэ хэIубат, и пыIэ тIэкIури ибгъукIэ ауэ къыщылът, щхьэрыхуауэ.
– Модэ фыплъэт, – и Iэпэр абы и дежкIэ ишиящ лIы къызбгъурытым. – Пщэдджыжь нэмэзым дапщэщи хунэса апхуэдизу щIэбжьэхъуэну!
– Ей, фэ цIыхухъухэри фэ цIыхухъухэр, – и щхьэр игъэкIэрэхъуащ ди гъусэ цIыхубзми, – фитхьэлэнуми, зевгъэтхьэлэнущ фадэм!
– Ара фи гугъэр? – ауаныщIу пыдыхьэшхыкIащ нэгъуэщI зыи. – Абы узэрыхуэдэн, и тIроцэщ, и тIроцэ!
Дынэсмэ – кIапсэ куэдыкIей щызэблэкI мащэ ток зекIуапIэм и Iум зыIуигъэзэгъауэ, а лIым зы кIапэ гуэрхэр и Iэ пыдиикIахэмкIэ зэпищIэжырт, бэлыхьищэр телъу.
ГъэщIэгъуэнщ, цIыхум дэтлъагъу псор занщIэу мыхъумыщIагъэм хуэтхьыну щхьэ дыхьэзыр?! ЖьантIэ





Мы дунейр зыуэ къызэрыгуэкIщи, упсэуныр зыми щымыщ зы тынш гуэру къыпщохъу. Ауэ ар апхуэдизкIэ къызэрымыкIуэщи, умылIэу узэрытетыф къудейр умыгъэщIагъуэу къанэркъым!
Бзу лIэужьыгъуэ гъэщIэгъуэн гуэр щыIэу жаIэ, щызекIуэкIэ, и лъакъуэ цIыкIухэмкIэ сурэт дахэ дыдэ ищIу. Ауэ а сурэтыр зэи зыми илъагъуркъым – и кIэ кIыхь илъэфымкIэ трегъэкIыж.
А къуалэбзу цIыкIум ещхь цIыхуи щыIэщ, къыпхуищIэр игъэкIуэдыжу. 38
Абы хуэщIа Iэдэ цIыкIукIэ и набдзитIыр егугъуу трифыщIыкIщ къабзэуи, езыр зэрыхуей дыдэм хуэдэу къэрэндащ фIыцIэкIэ трищIыхьыжарэ и нэкIур зэрыщыту къилыкIауэ зы хъыджэбз гъуэншэдж лъэпахъуэ къакIуэрт, зэрызищIынур имыщIэрэ хьэлыншэу зызэфIишу.
– Уа, хъыджэбз, мы гъуэгур мы гъуэгумкIэ кIуэуэ пIэрэ? – зыхузогъазэ езым ещхьыж упщIэ мышыукIэ, ар зи цIыху лIэужьыгъуэр къэсщIэну.
И дамитIыр и тхьэкIумитIым жьэхэуэу дрешей, Iэбжьанэ кIыхь Iей зыпыт и Iэпхъуамбэхэр укъуэдияуэ иIыгъыу и Iэхэр егъэкIэрахъуэ, а узэрыпсалъэ бзэр къызгурыIуэркъым, жыхуиIэу.
Сэ абы сыщыгуфIыкIащ – си жагъуэ Iей хъунут, ар адыгэу къыщIэкIамэ.
И лъэм имыIыгъыжу ешарэ и псэр пыхуу, ерагъкIэ пIэм и щхьэр пщыхьэщхьэкIэрэ нехьэс Хьэжмурат. АрщхьэкIэ, и мылъку, и ахъшэ къомыр щикъухьам и гупсысэхэр щыфIызэбгрожри, дахэ-дахэу жеяи, зыгъэпсэхуаи мыхъуауэ, кIэху къыщищIым къотэджри, аргуэру сомым кIэлъожэжьэж. И псэм зы махуэ уэху жимыIэу тетщ дунейм а хъарыпыр, и узыншагъэри хилъхьащ. Ар кIуэху нэхъ Iеиж мэхъу, цIыхум яфIэпсэкIуэдщ.
Нэпсейр, мылъку нэхъыбэ иIэху, нэхъ тхьэмыщкIэ мэхъу!
ЩIалэщIэ гуэр гъэшауэ блэкI лIыжь тешхыхьыпам зыкIэ пагэу, лъагэу къыхуеплъыхыу къеплъати, пщIэнтэкъым, зэрыгушхуэ, ЖьантIэ




и напщIэ телъу и щхьэр щIиIэт а щIалэгъуэ-бжьыфIэгъуэр езым и лIыфIыгъэкIэ къихьарэ модрейм ар хузэфIэмыкIыу къэнауэ фIэкIа!
ЦIыхум хуэпщIар игу къэбгъэкIыжыну, абы утепсэлъыхьыжыххэну икIагъэщ. Ауэ ар пщогъупщэ, а хуэпщIар зыхуэпщIам зэрыхуэпщIам ухущIригъэгъуэжамэ. Апхуэдэ гуэр къысщыщIауэ сыщыст, сызэгуэпу. КъызыщIэздзыжурэ, си гупсысэ-губжьхэм тхьэ щысIуэрт абы си фIагъ игъащIэ псокIэ езмыгъэкIыжыну.
Абдежым си нэр хуозэ ди адэм хисауэ пщIантIэм дэт дэшхуеишхуэм. Сыт хуэдиз удын къытехуэрэ абы илъэс къэс, къыпыкIэ дэр зышххэм къытрадзэу! ИтIани мы гъэ гуэрым ар къэщхьэлъат, и дэ купщIафIэхэмкIэ аргуэру абыхэм етэну!
– Ар генийщ! – щыжаIэм, зы щIалэ хуабжьу къэуIэбжьащ, а зэхихар абы и фIэщ зэрыпхуэщIын мы дунейм зэрытемытым гу лъыптэу:
– Пэжкъым а жыфIэр, ар сэ си гъунэгъущ, зиунагъуэрэ!
А щIалэжьым зыкъомкIэ ещхь дымыхъуу пIэрэ дэ псори, нобэ къытхэт гений зырызыр къыдгурыIуэн, ди фIэщ хъун и лъэныкъуэкIэ? 39
– Уузыншэщ, уи къару илъыгъуэщ, итIани. – гукъанищэр хуэсщIрэ жезмыIэ щымыIэу соущие нэхъыщIэм. – Бетэмал, а уэ уи ныбжьым иджыпсту сэ сыкъихутэжамэ, плъагъунт сщIэр!
– НтIэ, сэ си ныбжьым уитакъэ уэ?!
– Абы щыгъуэ уэ а уи щхьэм иджыпсту илъым хуэдизщ сысейми илъар!
– Мыр тхакIуэшхуэщ, – жраIэ ахъшэлI-мылъкулIым, хьэщIэр бгъэдашауэ. – Дауи, уэ абы и цIэр зэхэпхащ.
АрщхьэкIэ лIы нэпсейм, ахъшэ, мылъку ищIынымкIэ сэбэп къыхуэмыхъунум Iуэху лъэпкъ тезымыщIыхьу псэум, ищIэххэртэкъым
апхуэдэ тхакIуэ дунейм тетуи темытуи. Зыуи къыщыхъуакъым цIыхубэ тхакIуэр, къеплъыххакъым.
Ар икIи гъэщIэгъуэнкъым: былымым и дежкIэ тхылъри губгъуэм илъ мывэжьри зыщ – тIури пхъуэкIу хъунукъым. ЛэжьакIуитI. Зыр лажьэрт, цIутI жимыIэу. Адрейр мыувыIэу тепсэлъыхьырт ищIам, яригъэгугъэрт куэд илэжьу. Гъэр иухри, зэрыгурыIуэгъуэти, лэжьам и гуэныр изт, Iэзэу псалъэм ейр нэщIт.
Ар сигу къыщIэкIыжаращи, хьэм нэщI щхьэIуо щеуэ жьэрыIэзэIэпэзадэхэм я зэманыр имыкIауэ (зэгуэр икIынкIэ хъунумэ), гъащIэми дунейми зыужь яIэнукъым!
Псоми апхуэдэу яхущыту къыщIэкIынт а лIыр – къысхуэгуапэт, хуэзмыщIаIами. Сэлам къыщызихкIэ, си Iэ иубыдам къыблэкIуэтырт, и-и, IэплIэ къысхуещI иджы, жызигъэIэу къызэкIуэталIэу. Жыжьэу сыкъилъэгъуа къудеймэ, и щхьэр медан зытхухкIэ къысхуигъэджэгурт, сэлам къызихыу.
Зы махуэ сыщыхуэзам зыхуэсхьынур къысхуэщIакъым абы и щытыкIэр – зблэкIащ къэмыувыIэу. Сэлам есхар сIихарэ сIимыхарэ схузэхэмыгъэкIыу, мащIэу и щхьэр ищIа хуэдэу къысфIэщIри, блитхъуащ. ЩIыIэу сигу къэкIащ: ярэби, махуэ къэс къохъуIа, гуауэ иIамэ, сыхуэгузэвэн хуеяуэ пIэрэ?
ИужькIэщ къэхъуар къыщысщIар – къэралпсо мыхьэнэ зиIэ къулыкъу къратауэ арат! 40
ЖьантIэ



Зыдэс къалэм щалъхуа-щапIат щхьэгъусэ зэхуэхъуахэр. Хъарзынэуи зэдэпсэурт, ауэ. Ауэ унэгуащэм ерыскъыр игъэфырт. ЩIакхъуэр щIакхъуэу, лыр арауэ, гъэшыр, кIэртIофыр.
Пэрыхьэту ипщэфIынт, зэ хэшхыкIынти, къэнар, а зрапщэфIыкIа дыдэм къызэринам хуэдэу илъынт махуэкIэрэ, тхьэмахуэкIэрэ. ЛIым абы гу лъимытэу, хьэмэрэ и жагъуэ мыхъуу щыттэкъым – ауэ жриIэм – щхьэрыгъажэ ищIынти, фызым махуэ бжыгъэкIэ гукъыдэж иIэжынтэкъым.
Апхуэдэу екIуэкIыурэ, щIы кIапэ тIэкIу къратри, мы гъэм кIэртIоф ящIат. Гугъу дехьащ и хэщIэнми и зехьэнми, ауэ къэтIыжыгъуэр а псоми хуэдэжтэкъым. Бжьыхьэ щхьэкIэ, дыгъэр гуащIэт. КъатI-къащыпыжми, махуэ псом я пэр щIым етауэ лэжьащ ахэр. Зы ткIуэпскъым, тIукъым унэгуащэм и пщIэнтIэпсу щIым хэткIуар.
А цIыхубз цIыкIум абы лъандэрэ кIэртIоф имыгъэфыжым и закъуэкъым, ерыскъы лъэпкъ Iисраф ищIыжыркъым. ЖьантIэ





Си щхьэр вындыкIэу фIыцIэрэ си гур уэсыщIэ къесауэ къабзэу, нэхутхьэху дахэу сыкъытехьат мы дунеижьым. Иджы си щхьэр уэсу хужьрэ си гущхьэр фIамыщIу уфIыцIауэ сытекIыжынущ!
Си Дыгъуасэр, си Нобэр, си Пщэдейр – Iэнэ лъакъуищым фIэтщ си гъащIэ Iыхьэр зэрыщыту. Си Дыгъуасэм си фэм ириха жыхуэпIэм ущIэмыупщIэ! Зи, нэхъ бэлыхь мащIэ сигъэшэчыркъым си Нобэми.
Ауэ а псори сщигъэгъупщэнущ си Пщэдейм!
Зыхыхьа унагъуэр игу ирихь-иримыхьым щыщIэупщIэм, зэрашэрэ куэд мыщIа пхъум лъэкIакъым игу къеуэ тIэкIур и анэм щибзыщIын.
– Псори хъарзынэт, – жиIащ абы. – Зы закъуэр мыхъужамэ. Уи фIэщ зэрыхъун, сазэрыхыхьэрэ зы пщэдджыжь напэIэлъэщI гъущэкIэ зыслъэщIыну къысхуихуакъым, зытхьэщIыпIэм фIэлъыр сыт щыгъуи псыфу срохьэлIэ!
– Ар дагъуэкъым, – къэпсэлъащ псори зэхэзыха адэр. – Жьыуэ къэтэджи, напэIэлъэщIыр гъущэу щытынущ. 41
Си фIэщу сыкъоIэ, къысхуэIэтын си гугъэу – къысхуэIэтыркъым. Си фIэщу зызоч, сылъэщIыхьэн си гугъэу – сылъэщIыхьэркъым. СытекIуэну фIэкIа сымыщIэу зызопщыт – хъуркъым. Апхуэдэххэщ – сэ си гугъэщ схузэфIэкIыну, арщхьэкIэ схузэфIэкIыркъым.
Ар къызыхэкIыр си Iэпкълъэпкъыр жьы хъури, си псэр зэрыщIалэу къэнащи аращ. Абы сэ хуабжьу гугъу срегъэхь, ауэ апхуэдэу къыщIэкIынущ зэрыщытын хуейри – псэм иджыри Iэджэ, Iэджэжьи къыпэщылъщ.
Бетэмал, дауэ ухъу, дауэ хъууэ сыкъытеухьэт мы дунейм, сыту зэман куэдыIуэ щысфIэкIуэда!
Хуабжьу фIыуэ и Iуэху дэкIыу, сату хъарзынэ ищIырт лIым. ЩIэмылъ щыIэтэкъым и тыкуэным. УIэбэмэ, улъэIэсыну гъунэгъуу къыщыст нэгъуэщI зылIи, сабэм хэлъ и пыIэ фIейм жьгъей тIэкIу илъу. ЖьантIэ



– Мы уи хъугъуэфIыгъуэ къомым щыщ гуэр ептмэ хъуркъэ мы тхьэмыщкIэм, – жызоIэ сыздыблэкIым.
– Мыбыи? – факъырэм и дежкIэ и щхьэр ещI къулейм. – Уэлэхьи, «щыщ гуэр» дэнэ къэна, си лъапсэм илъ псор зэрыщыту естынщи, ар а зэрыфакъырэу къэнэжынукIэ!
Пхъашэт, ткIийт зи гугъу сщIыр. И Iэри, и жьэри джатэт. Зы мащIэри фIэгъэнапIэ ищIырти, къайгъэ къиIэтырт, цIыхум яхэзагъэртэкъым, Iузагъэртэкъым лэжьапIэ, дэтхэнэри и дауэгъу-зауэгъут.
– Сэ иджы зыми зы щхьэкIи гукъанэ хуэсщIыжыркъым, псоми псори яхузогъэгъу, – жиIащ зымахуэ а лIым, и щхьэ тхъуар ирихьэхри.
Абы мыр сигу къигъэкIащ: цIыхур ерууншэу, гуапэу, щабэу дунейм къытохьэ. ИужькIэ Iэджэм Iэджэуи захъуэж. Ауэ жьы щыхъум, псори тосабырэж, мэхъу IэтIэлъатIэ – щIым езым къызэрыхэкIам хуэдэу фIэкIа къищтэжу къыщIэкIынкъым. Бахъэу къыхэкIар мыл кIанэу къыщытехуэж щыIэщ, ауэ ари мыткIуауэ зыхигъэхьэжыркъым. 42
Хуабжьу сешарэ иужькIэ тIэкIуи сеIубыжауэ, лэжьапIэм сиджэдыкIыжырт зыпщыхьэщхьэ. Си щхьэр фIэлэлу сыздэкIуэжым, джэду гужьеям си гъуэгур зэпиупщIри, ауэ щыт жыгышхуэм шэ цIывауэ дэжеящ. Асыхьэтым мы дунеижьыр зэрыщыту зыIуригъэлъэдэным хуэдэу, зы хьэ гъумыщIэ къыкIэлъос. Ар джэдум лъэIэсыным зы джэдуукIэ хуэдизщ иIэжар!
Хьэр жыг щхьэкIэм пысым худэплъейрт, и нэр къихуу. Зэпкъритхъынт, къыIэрыхьатэмэ. Ауэ къыIэрыхьэртэкъым икIи къыIэрыхьэнутэкъым. Сыт ищIэнт – щытщ-щытри, IукIыжащ.
Сыуври, мо тIэкIуи утхъуа си щхьэм Iэджи щызекIуэу, Iэджэрэ сегупсысыжащ IукIыжа хьэми, жыгым тес джэдуми, сэ езым си Iуэху зыIутми.
А джэдум и жыгым хуэдэ сиIащэрэт!
Зымахуэ зы цIыхубз къыщIыхьат си деж. Дыуэршэращ, зи
щхьэфэ димыIэбаи къэнакъым. ЗгъэщIэгъуаращ: и щхьэгъусэри, и бынхэри, и гуащэри, и тхьэмадэри, и гъунэгъухэри, и лэжьэгъухэри, и ныбжьэгъухэри, ауэ и цIыхугъэ къудейхэм нэгъунэ – псори фIыщ, дахэщ, губзыгъэщ, цIыху дыщэ защIэщ ихъуреягъыр.
Сэ абы седаIуэщ, седаIуэри, моуэ сигу къэкIащ: «Мыр езыр нур кIапэщи аращ. Здынэмысым нэсыркъыми, зыхуэдэр ищIэркъым, зды- ЖьантIэ

нэсым и нурыр тредзэри, зэщIопсэ, дахэ мэхъу, мэлыд налкъутналмэсу».
Нэхум кIыфI щыIэу ищIэркъым.
Мыгъатхэ-мыщIымахуэщ. ЩIы хъурейр зэрыщыту щIихъумэ и гугъэжу, уэс цIынэр къреупцIэх пIащэу, зэпытIэтIыжу. АрщхьэкIэ, ятIэ хъудырым зэрыхэхуэу, хоткIухьри – щыIаи щымыIаи.
Сэ автобусым сыкъокIри, бгы задэм сыщхьэщохьэ.
– АбыкIэ уехыжыфын мыгъуэ нобэ хуэдэ махуэм? – къыскIэлъоплъ сыкъызэрыкIа машинэм исхэр.
Сэ, къуажэкIэм зэрыдыхьэ Шулъагъуэри мыхъуу, абы и пщэдыкъым хуэзэу щыщIызотхъури, сокIуэ, зыри жызмыIэу. Сыт хуэдэ псалъэ а сэ къысщысхьу къыскIэлъыплъхэм яжесIэнур, дауэ къазэрыгурызгъэIуэфынур, кумблъэмбхэм, мывэжь къом икъухьахэм, пабжьэм, ятIэ куум пхыкIыу ди унэм – сыкъыщыхъуа адэжь лъапсэм занщIэу хуэкIуэ мы лъагъуэ бгъузэ цIыкIум нэхърэ нэхъ джафэрэ нэхъ тыншрэ мы дуней псом гъуэгу зэрытемытыр?! 43 ЖьантIэ
УсакIуэ Балъкъыз Батий къызэралъхурэ илъэс 75-рэ ирокъу 44
ФIыМ И ДЖакIУэ
УсакIуэ нэсым сыт щыгъуи дахагъэр и плъапIэщ, езыри цIыхугъэ лъагэм и щапхъэщ, нэщхъеягъуэ гуэрым е дунейм щызекIуэ хабзэ мыхъумыщIэхэм щатетхыхьым дежи ар фIым и джакIуэщ. И творческэ щIэинымрэ къикIуа гъащIэ гъуэгуанэмрэ зэрыщыхьэтщи, екIуу дунейм тетащ, зэрыпсэуам хуэдэуи къызэрыгуэкIыу, ауэ купщIэшхуэ хэлъу тхащ усакIуэ Балъкъыз Батий.
Балъкъыз Батий Iэсхьэд и къуэр (15.07.1948 – 13.02.2020) КъБАССР-м (иджы КъБР-м) и Бахъсэн районым хыхьэ Къулъкъужын Ипщэ къуажэм къыщалъхуащ. Курыт еджапIэр къиуха нэужь, 1967 – 1969 гъэхэм дзэм къулыкъу щищIащ. Абы къикIыжри, 1969 – 1971 гъэхэм «Къулъкъужын» совхозым и ухуакIуэ бригадэм хэтащ; 1971 – 1998 гъэхэм КъБР-м Къэрал кIуэцI IэхухэмкIэ и министерствэм (МВД-м) къулыкъу щрихьэкIащ, милицэм (иджы полицэм) и майору пенсэм кIуащ. 1981 – 1987 гъэхэм А.М. Горькэм и цIэр зэрихьэу Москва дэт Литературэ институтым щеджащ. 1991 гъэм щегъэжьауэ Урысейм и ТхакIуэхэм я союзым хэтащ. 1999 гъэм къыщыщIэдзауэ дунейм ехыжыху Налшык къалэ администрацэм и дежурнэ-диспетчер IэнатIэм и унафэщIу щытащ.
Балъкъыз Б. и тхыгъэхэр блэкIа лIэщIыгъуэм и 70 гъэхэм лъандэрэ КъБР-м къыщыдэкI газетхэмрэ журналхэмрэ къытохуэ, и усэхэр урысыбзэкIэ зэрадзэкIауэ «Молодая гвардия», «Аврора», «Россий- ЖьантIэ
ский писатель» журнал цIэрыIуэхэм традзащ, апхуэдэуи автор гупым я тхыгъэхэр щызэхуэхьэса сборникхэм хыхьащ, тхылъ щхьэхуэу къыдэкIахэщ. 1984 гъэм «Нэхулъэ къыщищIым» зыфIища и япэ усэ тхылъыр дунейм къытехьащ. Абы къыкIэлъыкIуащ къэбэрдей-шэрджэсыбзэрэ урысыбзэкIэ къыдэкIахэу тхылъ зыбжанэ: «Адыгагъэ» (1990), «Хьэндыркъуакъуэ космонавт» (1994), «Тхыдэжь гъуэгухэр» (2005), «Гум ит уэздыгъэ» (урысыбзэкIэ – «Светильник в сердце», 2017).
2018 гъэм Балъкъыз Б. «Урысейм и къыу хужьхэр» («Белые журавли России») фIэщыгъэм щIэту лъэпкъхэм я зэныбжьэгъугъэр гъэбыдэным хуэунэтIауэ ирагъэкIуэкI литературэ фестивалым и лауреат хъуащ. Балъкъызым и усыгъэм темэ зэмылIэужьыгъуэхэр къызэщIеубыдэ, ар лирикэми, лиро-эпикэми щылэжьащ, абы и псалъэхэр щIэлъу уэрэд зыбжанэ дунейм къытехьащ. УсакIуэм и IэдакъэщIэкIхэм лъабжьэ яхуэхъуар хэкур фIыуэ лъагъун, тхыдэр художественнэ тхыгъэкIэ къэгъэлъэгъуэжын мотивхэращ, апхуэдэуи абыхэм лъагъуныгъэм, адэ-анэм, благъэ-Iыхьлыхэм, лъэпкъым хуэгъэпса усэхэм уащрохьэлIэ. Зытеухуа и лъэныкъуэкIэ зэщхьэщыкIми, абыхэм щынэхъыщхьэу икIи ахэр зэзышалIэу усакIуэм и дуней лъагъукIэ щхьэхуэр, и хъэтIыр, и псэм и къабзагъыр къапкърыщащ. Зэ еплъыгъуэкIэ фIэщ щIыгъуей пфIэщIынуми, Балъкъыз Батий и дэтхэнэ усэми гуапагъэ щIэлъщ. Аращ абы и усыгъэм фIым и нэщэнэу «нэхущ вагъуэм», «насып вагъуэм», «хьэуа къабзэм», «гухэлъ телъыджэм», «псынэ цIыкIум», «дахагъэ псэгъэгуфIэм», «къуршыпс уэрхэм», «тафэшхуэ хуитым» я образхэр куэдрэ тегъэщIапIэ щIыхуэхъури. УсакIуэм и псалъэр фIым и Iэщэу ем пэщIэтщ, абы къару къезытри къыдалъхуауэ, пкърыгъэшыпсыхьауэ пкърыт гуапагъэрщ. Псалъэм папщIэ, «Сэ гыбзэм сыщошынэ…» зыфIища усэм деж Балъкъызым къыщиIуэтат и творчествэ псом щынэхъыщхьэу абы купсэ икIи купщIэ хуэхъуа мыпхуэдэ гупсысэр: 45
Гуапагъэр сэркIэ фIыгъуэщ.
Си узыр цIыху и нейрщ!
Сугуэшмэ псэ тыншыгъуэр,
ГуфIэгъуэщ си дунейр. («Сэ гыбзэм сыщошынэ…»)
Гуапагъэмрэ гущIэгъумрэ зэIэпэгъуу, зэтIолъхуэныкъуэм хуэдэу, зыр адрейм гуэхыпIэ имыIэу епхауэ гъащIэм къыщызэдогъуэгурыкIуэ. Балъкъыз Батий и усыгъэми а тIур щызэщIыгъущ, абыхэм ещанэу усакIуэм и цIыхугъэ лъагэр къагуоувэ. Ар Батий и дэтхэнэ тхыгъэми хыболъагъуэ, ауэ псом хуэмыдэу «Хьэм и гъы макъ», «Улъэтэн пхулъэкIами хьэрш жыжьэм.», «Хиросимэ и макъ» усэхэм щынэрылъагъущ. Иужьрейм деж усакIуэм ер зезыхьэхэм мыпхуэдэу
захуегъазэ: ЖьантIэ
Уэ цIыху уипIатэкъэ, тхьэмыщкIэ?
УкъилъэтыкIыу хы адрыщIкIэ,
КъыпщIихьэжыхукIэ цIыху сырымэр,
Щхьэ бгъэсыфат уэ Хиросимэ?
Анэ гумащIэм уэ и бгъафэм,
Гущэ уэрэдхэмкIэ уигъафIэу,
УщIипIыкIатэкъэ зэгуэрым.
Щхьэ уиубыдат е бзаджэм гъэру?.. («Хиросимэ и макъ») 46
Усэр гупсысэ куукIэ зэрыузэдам и щIыIужкIэ, усакIуэм жиIэну зыхуейм тхыгъэм и фащэри «ежьууэ» гъэпсащ. Къэтхьа едзыгъуитIым зэрыщынэрылъагъущи, ар рифмэ зэгуэгъухэмкIэ тхащ. Рифмэхэр къулейщ – ахэр, зы макъ-макъитIкIэ мыхъуу, макъ зыбжанэкIэ зэпэджэж псалъэхэмкIэ къэхъуащ: тхьэмыщкIэ адрыщIкIэ, сырымэр Хиросимэ, бгъафэм уигъафIэу, зэгуэрым гъэру. Абыхэм ящыщу сырымэр Хиросимэ жыхуиIэр «авторскэ рифмэщ», апхуэдэхэр ди лъэпкъ усыгъэм щымащIэщ.
Усэ гъэпсыкIэм и гугъу щытщIакIэ, абы къыпытщэу къыхэгъэщыпхъэщ Балъкъыз Батий и усыгъэм къыщигъэсэбэпа строфикэ ухуэкIэхэри зэрызэмылIэужьыгъуэр икIи зэрыгъэщIэгъуэныр. Нэхъыбэу абы узыщрихьэлIэр сатыриплIу зэхэт строфар аращ, ауэ сатырищ, сатыритху, сатырих хъу строфа лIэужьыгъуэхэми зыужьыныгъэ пыухыкIа щагъуэтащ. Псалъэм папщIэ, усакIуэ-уэрэдус ДыщэкI Залымхъан и фэеплъ «Илъэс мин дэкIами…» усэр сатырищ строфакIэ тхащ, апхуэдэурэ ар едзыгъуиплIу зэхэтщ. Тхыгъэр рифмэкIэ къулейуэ пхужыIэнукъым: рифмэкIэ зэпхар едзыгъуэ къэскIэ я ещанэ (усэм и ещанэ, еханэ, ебгъуанэ, епщыкIутIанэ) сатырхэрщ: къыщIигъэщыжынщ къелъэлъэхыжынщ жаIэжынщ укъигъэщIыжынщ. Ахэри рифмэ къулейкъым: япэрауэ, глагол рифмэхэщ, етIуанэрауэ, зэрызэпыщIар сыт хуэдэ глаголми пыувэфыну – жынщ Iыхьэрщ. Адрей сатырхэм рифмэ зэпыщIэныгъэ зэхуаIэкъым, ауэ ритмикэр дыкъуакъуэу, усэм къеджэгъуейуэ щыткъым, ар зи фIыгъэри абы и строфикэ ухуэкIэрщ. Зи гугъу тщIыр япэ едзыгъуитIым и щапхъэкIэ къэдгъэлъэгъуэнщ:
Илъэс мин дэкIами,
Псэужмэ адыгэр,
Уэшхым уи гухэлъыр къыщIигъэщыжынщ.
Щыблэр уэнщи ину,
УафэхъуэпскIым пылъу
Бууса уэрэдхэр къелъэлъэхыжынщ. («Илъэс мин дэкIами…») ЖьантIэ
«Виктор Харрэ» усэр сатыритху строфакIэ тхащ. Мыбы дызыщрихьэлIэ рифмэхэр ищхьэкIэ дызыхэплъа усэм хэтхэм нэхърэ нэхъ къулейщ, ауэ уситIми зы щхьэхуэныгъэ зэщхьу яхэлъщ – ар едзыгъуэ къэскIэ зэриух сатырхэр кIэух рифмэкIэ зэрызэпыщIарщ. Щапхъэу къэтхьынщ усэм и пэщIэдзэмрэ и кIэух – еханэ – едзыгъуэмрэ:
– Къысхуеуи уи гитарэм,
КъызжеIэт, Виктор Харрэ,
Фашистхэу хьэщхьэрыIуэм
Сэ жанкIэ ущауIэм,
Ар дауэ пхуэшэча? КъызэрыгуэкI уэрэдми,
И телъхьэт си народри,
Аращ згъэIуа макъамэм
ЩIытетыр ноби дамэ,
Гъуэгу Iэджи зэпичау. («Виктор Харрэ») 47
Мыбдежми гитарэ Харрэ «авторскэ рифмэ» гъэщIэгъуэным гу лъытапхъэщ, апхуэдэ рифмэ лIэужьыгъуэр Балъкъызым и хъэтIым и щхьэхуэныгъэхэм ящыщщ. КъищынэмыщIауэ, едзыгъуэхэм деж кIэух рифмэ зэгуэгъур къыщыгъэсэбэпащ, абы япэ сатырымрэ етIуанэмрэ, ещанэмрэ еплIанэмрэ зэпещIэ. Едзыгъуэхэм я кIэух – етхуанэ – сатырхэр, ищхьэкIэ къызэрыхэдгъэщауэ, езыхэр рифмэкIэ зэпхащ: къэтхьа пычыгъуэм деж – пхуэшэча зэпичау.
ГъэпсыкIэ и лъэныкъуэкIэ «Хьэуа къабзэ, хьэуа къабзэ.» усэри къызэрымыкIуэщ. Ар сатыритхуу зэхэт едзыгъуитI мэхъу. Едзыгъуэ къэскIэ сатыриплIыр тIурытIурэ рифмэкIэ зэдзылIащ, етхуанэр, зэ еплъыгъуэкIэ, рифмэ къызыдигъэщIын гуэгъу имыIэу лей къохъу.
Ауэ ар зэ еплъыгъуэкIэщ… Едзыгъуэхэм я гъэпсыкIэм нэхъ куууэ
упкърыплъмэ, япэрауэ, сатыр лей хэткъым, етIуанэрауэ, ЩоджэнцIыкIу Iэдэм и псалъэкIэ жыпIэмэ, «рифмэ тIуащIэ» – кIэух рифмэрэ IуэрыIуатэм и рифмэрэ – къыщыгъэсэбэпащ. Зи гугъу тщIыр нэрылъагъу хъун папщIэ едзыгъуитIми дыхэплъэнщ (ахэр я рифмэ гъэпсыкIэкIэ зэщхьэщокI):
Хьэуа къабзэ, хьэуа къабзэ,
Ухохьэфыр уэ цIыхупсэм,
ПсэкIэ бощIэ хэти и бзэр,
Гухэм уохьэ, укъокIыж,
Щэху къэпщIами богъэпщкIуж.
Сэ пхузиIэщ зы лъэIу закъуэ, –
КъыхуэпщIыхукIэ си гум лъагъуэ, ЖьантIэ
СощIэ, уэ уолъыхъуэ пэж.
ЦIыхур фIыуэ зэрыслъагъур
КхъыIэ, псоми схужеIэж. («Хьэуа къабзэ, хьэуа къабзэ.»)
Япэ ездыгъуэм и рифмэ ухуэкIэр – ААА, етIуанэм ейр – ССС (цIыхубз рифмэр хьэрфышхуэкIэ, цIыхухъу рифмэр хьэрф цIыкIукIэ къэгъэлъэгъуащ). Мыбдежым рифмэ къэзыгъэщI хьэрфхэр щызэтемыхуэ къэхъуми, я IукIэкIэ зэрызэпэгъунэгъум, зэрызэщIэжьыуэм ахэр зыхэт псалъэхэр рифмэкIэ зэпыщIауэ къэтлъытэнымкIэ шэсыпIэ драгъэхьэ. Япэ едзыгъуэр рифмэ зэгуэгъукIэ тхамэ (къабзэ цIыхупсэм и бзэр; укъокIыж богъэпщкIуж), етIуанэм рифмэ зэгуэгъури зэблэдзари «щызэдолажьэ» (рифмэ зэгуэгъу: закъуэ лъагъуэ; рифмэ зэблэдза: лъагъуэ зэрыслъагъур, пэж схужеIэж). Ауэ нэхъ гъэщIэгъуэныращи, едзыгъуэхэм IуэрыIуатэм и рифмэми ущрохьэлIэ: япэм деж абы етIуанэ сатырым и кIэухымрэ ещанэм и пэщIэдзэмрэ (цIыхупсэм псэкIэ), етIуанэм деж япэ сатырым и кIэухымрэ етIуанэм и пэщIэдзэмрэ (закъуэ къыхуэпщIыхукIэ) зэпещIэ.
ИщхьэкIэ дызыхэплъа псори усакIуэм и анэдэлъхубзэр фIыуэ ищIэу, усэ гъэпсыкIэм и щэхухэм щыгъуазэу зэрыщытам и щыхьэт наIуэщ. Тхыгъэхэм я ухуэкIэм, я фащэм дыкъыпыкIыу, абыхэм я купщIэм, къыщыIэта Iуэхугъуэхэм я дежкIэ къэдгъэзэжмэ, Балъкъыз Батий и усыгъэм нэхъыбэу зыщызыужьар философие, лъагъуныгъэ лирикэ лIэужьыгъуэхэрщ, иужьрейм пейзажри хэухуэнауэ къыщыкIуэр мащIэкъым. Мис, мыпхуэдэу: 48
Мес, вагъуэ цIыкIухэр
ПIыщIэу мэкIэзызыр,
КIарц щтахэр
Жыбгъэ щIыIэм егъэгызыр.
МазэщIэм,
И тхыр уаем ныхуигъэшу,
ГущIэгъу хуэпщIыным хуэдэу
Зызэхуешэ. («Мес, вагъуэ цIыкIухэр.»)
Дунейм и теплъэгъуэ хьэлэмэт къызыхэщ мыпхуэдэ сатырхэмкIэ къыщIидзэ усэр етIуанэ едзыгъуэм деж и къалэн нэхъыщхьэм – гухэлъ куу къэIуэтэным – хуокIуэж: «Уи Iэ пIыщIахэр Си бгъэм есхьэлIауэ, Сыпхуэсакъыпэу IэплIэ ныщыпхуэсщIкIэ, Ди лъагъуныгъэр МафIэу къэлыдауэ, Мы дунеишхуэр дэхуэбэж къысфIощIыр».
УсакIуэм и псэ къабзагъэр, псом хуэмыдэу наIуэу, и лъагъуныгъэ усэхэм къапкърыщащ. Поэзие лъагэм и щапхъэщ, псалъэм папщIэ, «Си насып» усэр, хэхауэ къэбгъэлъагъуэмэ, абы щыщ мыпхуэдэ сатырхэр: ЖьантIэ
Си насып,
Уэ къысхуэкIуи бжьыхьэкIэу,
Тхьэмпэ гъуэжь игъуэ дахэу къыпыху.
Къыу лъэтэжхэм къысхуэкIуэ я макъкIэ.
Нэчыхьытх пшынэ макъкIэ къепсых.
Вагъэбдзумэ хьагъащIэ мэ IэфIкIэ
Уэ си унэм гухэхъуэу къыщIыхьэ.
Нэхущ дахэм и вагъуэр щыгуфIэм,
Уэ мы си пкъым къарууэ къыхыхьэ. («Си насып») 49
Мыбдежым усакIуэм бжьыхьэкIэм и сурэт дахэ ди нэгу къыщIигъэхьэ къудейкъым, атIэ «вагъэбдзумэ хьагъащIэм и мэ IэфIыр» къытIурегъауэ, «къыу лъэтэжхэмрэ» «нэчыхьытх пшынэмрэ» я макъхэр ди тхьэкIумэ кърегъаIуэ, «нэхущ вагъуэм и гуфIэкIэм къарууэ къыпхилъхьэр» зыхыдегъащIэ. Апхуэдэ образ телъыджэхэр къэзыгъэщIыфынур, дауи, Балъкъыз Батий хуэдэу зи дуней еплъыкIэ щхьэхуэрэ зи хъэтIрэ зыубзыхужыфа закъуэтIакъуэхэрщ. АрщхьэкIэ абы и усыгъэр дахагъэ защIэрэ гухэхъуэ зэфэзэщу зэхэлъкъым, гъащIэ щыхъукIэ, усакIуэр зыгъэнэщхъея, гухэщI къезыта Iуэхугъуэхэми ирихьэлIащ.
Батий и творчествэм Кавказ зауэмрэ ИстамбылакIуэмрэ я напэкIуэцI шынагъуэхэр щызэфIигъэувэжа тхыгъэхэм щIыпIэ хэха щаубыд. Ахэр я бжыгъэкIэ куэд мыхъуми, я мыхьэнэр инщ. А тхыдэ къэхъугъэшхуэу лъэпкъым насыпыншагъэ къыхуэзыхьахэм теухуащ, псалъэм папщIэ, «ХамэщI щыпсэу адыгэхэм деж», «Сыхъу хъумэ си хэкум пэIэщIэ», «Гъуэгужьхэр» усэхэр, «Тхыдэжь гъуэгухэр» поэмэр.
Поэмэм и япэ Iыхьэм деж усакIуэм адыгэхэр ижь-ижьыж лъандэрэ къызэрыгъуэгурыкIуам, я щIыналъэр кърым хъанми урыс пащтыхьыдзэхэми щахъумэу, «напэ къабзэр я мэIухуу», хабзэ дахэхэр я гъуазэу зэрыпсэуам щыгъуазэ дыхуещI. Ар поэмэ псом гупсысэ нэхъыщхьэу хэухуэнащ.
«Тхыдэжь гъуэгухэр» поэмэм и ещанэ Iыхьэм нэс образ гуэри хэплъагъуэркъым. ЕплIанэ Iыхьэм къыщыщIэдзауэ Идар Темрыкъуэрэ абы ипхъу Гуащэнейрэ я образ уардэхэр къыхохьэ. АрщхьэкIэ мыбыхэм тхыгъэм зыужьыныгъэ щIагъуэ щагъуэтыркъым, ахэр усакIуэм тхыдэ лъэхъэнэ зэхуэмыдэхэр зэрызэпищIа «Iэмалу» къигъэсэбэпауэ аркъудейщ.
Поэмэм зы гъэщIэгъуэнагъ хыболъагъуэ: Балъкъызым, адрей тхакIуэ, усакIуэхэм къащхьэщыкIыу, Тырку къэралыгъуэм гужьгъэжь хуиIэкъым, уеблэмэ, и къуэш хэхэсхэр зэрыхуихъумэм папщIэ хамэщIым фIыщIэ хуещI.
«Тхыдэжь гъуэгухэр» поэмэри Балъкъыз Б. и нэгъуэщI тхыгъэхэри зы гупсысэм зэрешалIэ. Зэ еплъыгъуэкIэ ар къызэрыгуэкIщ, ауэ нэгъуэщI лъэныкъуэкIэ укъыщеплъмэ, дунейр зэтезыIыгъэри къэ- ЖьантIэ
зыхъумэну узыщыгугъынри аращ – къызыхэкIа лъэпкърэ зэрахьэ динрэ емылъытауэ, цIыху псори зэрыIыгъынырщ, мамыру зэдэпсэунырщ.
Поэмэм нэмыщI, Балъкъыз Б. лиро-эпикэм хыхьэ нэгъуэщI жанрхэми и зэфIэкI щеплъыжащ – зы балладэрэ зы баснярэ и къалэмыпэ къыпыкIащ. ТхыгъитIри я купщIэкIи, я фащэкIи зэрытха жанрым и къупхъэм йозагъэ.
«Эммэ и лъагъуныгъэ» зыфIища балладэм жанрым и нэщэнэ нэхъыщхьэхэр хэлъщ. Балладэм зэрихьэлу, тхыгъэм хъыбар гууз лъабжьэ хуэхъуащ: Эммэ фIыуэ илъэгъуа щIалэр шэшэн зауэм хокIуадэри, зи насып къэкIуэгъуэ пщащэ ныбжьыщIэм и дунейр къытоункIыфIэ. Балладэр абы и гукъэкIыжу зэхэлъщ: зы лъэныкъуэкIэ, Эммэ фIыуэ илъагъум дигъэкIуа махуэ насыпыфIэхэр къытхуеIуэтэж, нэгъуэщI лъэныкъуэкIэ, абы и лIэныгъэм къыхуихьа гуауэшхуэм щыгъуазэ дыхуещI. Жанрым зэрыщыхабзэу, тхыгъэр «гуауэ нэхукIэ» еух: пщащэм и псэм и щIасэм тхьэрыIуэ хуещI псэухукIэ фIыуэ илъагъуну, игъэпэжыну. Тхыгъэм и сюжетыр къызэрыгуэкIщ, ауэ, нэхъыщхьэращи, абы и зэхэлъыкIэри къызэрыIуэта хъуа щIыкIэри балладэ жанрым и фащэм йозагъэ.
Балъкъыз Батий и усыгъэм, адрей и IэдакъэщIэкI псоми емыщхьу, зы тхыгъэ гъэщIэгъуэн къыхощхьэхукI. Абы и жанрыр езы усакIуэм зэIухауэ къигъэлъагъуэркъым, ауэ щIагъыбзэкIэ жеIэ: «Эзоп зезгъэщхьу» – аращ тхыгъэм зэреджэр. Япэрауэ, куэдыр зэрыщыгъуазэщи, Эзоп басня жанрым и лъабжьэгъэтIылъу къалъытэ пасэрей алыдж усакIуэщ, етIуанэрауэ, Балъкъызым и тхыгъэр и купщIэкIи, фащэкIи, щIэлъ щIагъыбзэ куумкIи басня жанрым итщ. Ар нэрылъагъу хъун папщIэ, тхыгъэм зэрыщыту хэплъапхъэщ: 50
Кхъуэ анэр щIэнэкIащ
Зэгуэр къаплъэным:
– Уэ зы шыр закъуэщ
Къэплъхуфар, си тIасэ,
Сэ шыр пщыкIутху
Къэслъхуащ. Ар сыт и уасэ?
Джэду тхьэмадэм
Хеш и напщIэр ину:
– Си гурыIупсыр
Къэбгъэжащ, кхъуэ лъапIэ!
Ар тхьэ Iэмыру
КъыщIэкIынщ. Си гуапэщ.
Фэ фыщIэкуэдыр
Дэ къаплъэнхэр дытхъэу,
Ди ныбэр изу
Дыпсэуным папщIэщ. («эзоп зезгъэщхьу»)
4 Заказ №2210 ЖьантIэ
Басням зэрыщыхабзэу, мы тхыгъэм хэт персонажхэр хьэкIэкхъуэкIэхэщ, сюжетым гушыIэ щабэрэ щIагъыбзэ куурэ щIэлъщ, и кIэухым деж философие гупсысэкIэ кIэIунэ етыжащ.
Балъкъыз Батий и творчествэм хужыпIэн куэд бгъуэтынущ. Дызыхэплъа мащIэм наIуэ къызэрищIащи, абы и IэдакъэщIэкIхэм гупсысэ куухэр, гурыщIэ къабзэр, гуапагъэр, хуабагъэр щызэщIэлъщ; анэм, анэшхуэм, сабиигъуэм, къыщыхъуа щIыпIэхэм, и лэжьыгъэIэщIагъэм, ныбжьэгъугъэм щIыпIэ ин щаубыд. Сыт хуэдэ зэмани гъащIэм къыдекIуэкI лъапIагъэхэм зэрахуэусар, зэригъэлъэпIар аращ Балъкъыз Батий и тхыгъэхэр гукъинэж пщызыщIыр, усакIуэм и цIэр лъэпкъ тхыдэм къыщIыхэнар.
ХЬэВЖОкъУэ Людмилэ, филологие щIэныгъэхэмкIэ кандидат 51 ЖьантIэ
Усэхэр Батий 52 Нэбэнэушэу сигу плъыржьэрыр
ГугъэщIэ минхэм кIэлъыпхъэру
Адэжь губгъуэщIым сынолъадэ,
ГурыщIэр си псэм къыполъадэ.
– Ей, гугъэ гъуазэу нэхущ вагъуэ,
Мо къуршхэм адкIэ сыт къэплъагъур?
Хъыбар телъыджэ къызэбгъащIэм,
Уэстынт гъунэжу сэ гуфIапщIэ.
КъызжеIэт пэжыр, насып вагъуэ,
Мо мазэ ныкъуэр сыт щIэфагъуэр?
КъуэкIыпIэ дамэр щхьэ плъыжьыгъэ?
Мыхъуауэ пIэрэ щIыр уIэгъэ?
КъызжеIэт пэжыр, нэху зыдэщым
БзаджащIэу дапщэ къыщIэщар?
ЦIыхугъэ щыпкъэм Iуэху зэпэщу
Ныжэбэ дапщэ щилэжьар?
Гухэлъу дапщэ къэгъэгъар?
Сабийуэ дапщэ къытехъуар?
Мы дунеижьу хъийм икIам
ЦIыхупсэу дапщэ иукIар?
Сыхуейщ, сыхуейщ гугъапIэ нэхуу
Уэ цIыхухэм я псэр бгъэтыншыну.
Сыхуейщ псэуну щIылъэр, цIыхур,
Уэ зэикI, зэикI уимыжыну! * * *
IэубыдыпIэншэ къуршыпс уэрхэр
Къыр дзакIэм къапыщэщырт. ЖьантIэ
Тафэшхуэ хуитым хуарэ жэрхэр
Щыджэгурт, ину щыщу.
Мыщэжьыр къуакIэм къыдэкIауэ
Псы щIыIэмылым ефэрт.
Мыщэ шыр цIыкIухэри щыкIауэ
Зэрышхыу зэдэджэгурт.
Щхьэщыуфэразэу къыр щыгу уэсым
Къуршыбгъэр уафэм щесырт.
ЩхъуантIагъэ дахэу бгы жьэгъу мэзым
Бзууищэхэр щыусэрт.
Хэку жьыбгъэ къабзэм бзэр игуэшти,
Псеижьхэр къигъэпсалъэрт.
Лъэрытемыту,
Къигъэушти,
Къурш бжэнхэр къыщIэлъэтырт.
МывитI зэхуакум псыр Iущащэу,
Бзэрабзэу къыщыдэжым
Сэ сыщыпэплъэрт бгырыс пщащэ,
Гухэлъыр гум къыдэжу.
Лъэс лъагъуэ закъуэу нэшэкъашэм
Ар къысхуишэн къысфIэщIу,
Кхъуэщын иIыгъыу а дахащэм
Сыпэплъэрт сэ си фIэщу. Сытетщ уи щыгум, Къруукъуэ,
ГукъэкIыж алъпым сыношэс.
Си сабиигъуэ насыпыкъуэм
ГуфIэгъуэ макъкIэ сыплъоIэс.
Ауэ зэхэсхкъым джэрпэджэжыр
Сыт зеиншафэ ущIэхъуар?
Мо псынэ цIыкIуу къуэм къыдэжыр
Апхуэдэу нобэ щхьэ утхъуа? 53 54
ЖьантIэ
Абдежым къоIур къру макъхэр.
Сэ уафэ къащхъуэм сыдоплъей,
КъысфIощIыр щтауэ ахэр, сакъыу
Нэхъ лъагэу адкIэ дэлъэтей!
Зэгуэрым, пщIэжрэ, уи щхьэщыгум
А къуалэбзухэр къызэрысу,
БлэлъэтыкIын пымыкIыу я гум,
Уи куэщIым ахэр къыщытIысырт.
ЩызэдэхащIэрт я гур псэхуу,
Уи анэ бгъафэм щIэжеикIт.
И даущ макъым уи псы цIыкIум,
Iэхъуэ уэрэдхэм щIэдэIукIт.
Загъэпсэхуарэ я гур хэхъуэу
Мо уафэ гъуэгум нытехьэжт.
Ухэлъти я псэм гурыфIыгъуэу,
Бынхэр я гъусэу къыпхуэкIуэжт.
АтIэ, къызжеIэт, апхуэдизу
Кърухэм я гур щхьэ къута?
Быдзышэм пащI уи зэнзэныпсым
Хэмыфу, дауэ блэлъэта?.
Щхьэусыгъуэншэу, сощIэ, ахэр
ЕпцIыжкъым зэикI я гухэлъ, –
Гу лъыдмытэжми мы ди Iуэхум,
Насыпыншагъэ къыдбгъэдэлъщ.
Блолъэт сатыру къру хужьхэр,
ПшэкIухь тенджызым пхыролъэт.
ХъухункIэ ахэр нэхъ спэжыжьэ,
Си гуныкъуэгъуэм зыкъеIэт.
АтIэ дахагъэу псэгъэгуфIэр
КъытекIэпауэ къру дамэ
ТелъэтыкIыжу пIэрэ ЩIылъэм,
НэгъуэщI дунейкIэ дихъуэжауэ?! ЖьантIэ Си сабиигъуэм и лъэужьхэр
Адэжь щIыналъэм щызэблож.
Си сабиигъуэр ди мэзыжьым
И лъапэм псынэу къыщыщIож.
Зэм школым щоIур ар, тхьэгъушу,
Зэм, жэм бу макъыу, псэр доушыр.
Зэм шкIащIэ цIыкIуу,
КъалъхуагъащIэу,
Къобзей мы си Iэм,
СодэхащIэ.
Къызоджэ зэм и макъкIэ нанэ,
ЩIакхъуэмэ IэфIу зэм къысщIехьэ.
И зы лъэужьи къэзмыгъанэу
ГукъэкIыж гъуэгухэм сынытохьэ.
Телъыджэ щыпкъэу сабиигъуэр
КъысфIощI пщэдеикI къыспэщылъ.
Аращ си кIэнхэр зыхуэсхъумэр,
Чын згъэвууари пхъуантэм дэлъщ. * * *
IуощIэ япэу сабий цIыкIур гъатхэм,
И гурыщIэм япэу зыхищIау,
ЩIылъэ бауэм ныщIодэIур псэхуу,
ГъащIэ нэхум зыкъригъэщIау.
Сабиибзэ IэфIкIэ агъэ-быгъэ
Дуней гъагъэм къыхуепсэлъ абы.
И дамыгъэ дахэу мамырыгъэм,
IуощIэ япэу гъатхэм а сабийр.
Дыгъэ бзийхэр IэгукIэ къеубыдри,
Ириджэгуу и Iупэм ныхуехь.
Зэхиха хъунщ бзухэм я уэрэдхэр –
И щхьэ цIыкIур адэ-мыдэ ехь. 55 56
ЖьантIэ
Гъатхэ къаджэм и гур хуэпIейтейуэ,
Анэ бгъафэ IэфIым зыкъыщIеч.
ЩIэгуфIэн фIэкI, мы дунейм гукъеуэ
Тету зэкIэ ищIкъым абы шэч. Мэжей сабийр, гущапIэм хэкъузауэ,
Жей IэфIым хэту, зэм къыпогуфIыкI.
Сыт ар зэпщIыхьыр, и гур ехъуэпсауэ?
Шэч хэлъкъым,
Дэ балигъхэм дигу къэмыкIщ.
Елъагъу таурыхъыу зыми имытхахэр,
ЩIым мамырыгъэу зэикI щымыIар.
Пэжыгъэ нэхур,
Зэкъуэшыгъэ дахэр
Елъагъу, игу цIыкIур IэфIым къиуIау.
Елъагъу насыпу щIылъэм щымыIахэр,
ГуфIэгъуэ ину цIыху къылъымысар.
Гухэлъ пэжагъыу псэхэм зэIэпахыр,
ГъащIэщIэу цIыху акъыл къимытIэсар.
Ер зи гум илъи,
ПцIы зыупс цIыху Iеи
Абы и пщIыхьым ауи къыхэмыхуэ.
Мэжей сабийр, епщIыхьу дуней нэхум,
Гуауэншэ гъащIэ псэкIэ щIым щиухуэу. * * *
Зы гъащIэ закъуэщ
ЦIыхум иIэр.
Ар макIуэ, макIуэ убэкъуэху,
Зэ закъуэ хуиту убэуэху,
Ар макIуэ, макIуэ къэмыувыIэу.
Зы насып вагъуэ къыпынэху,
Зы гухэлъ мафIэ зэщIэнэхукIэ, ЖьантIэ
Зы мурад фIыгъуэ къохъулIэху,
Ар макIуэ пIащIэу,
КъемыплъэкIыу.
Телъыджэщ гъащIэр,
Дуней нэхущ.
КъыщIалъхур цIыхур
ФIым и закъуэщ.
Зэрыхъур гъащIэр
Гур къеуэхущ,
Пэжыгъэ нэсым ар хущIэкъуу.
Зэ закъуэ блэжьмэ ем и Iуэху,
ЦIыхугу уиIэжкъым,
УвыIащ.
Ухуейми псэу дунейр къутэху,
Уэ уи псэр мылу упщIыIуащ.
Телъыджэщ гъащIэр,
Насып защIэщ,
ФIы пщIэмэ,
Сытри уэ ууейщ.
Аращ фIы ящIэр
Ем текIуащи,
ЩIэмыкъутэжыр мы дунейр! И МАКЪ
Уэ цIыху уипIатэкъэ, тхьэмыщкIэ?
УкъилъэтыкIыу хы адрыщIкIэ,
КъыпщIихьэжыхукIэ цIыху сырымэр,
Щхьэ бгъэсыфат уэ Хиросимэ?
Анэ гумащIэм уэ и бгъафэм,
Гущэ уэрэдхэмкIэ уигъафIэу,
УщIипIыкIатэкъэ зэгуэрым.
Щхьэ уиубыдат е бзаджэм гъэру?
Убгъэдэлъатэм гухэлъ хъуаскIэ,
Япон къалитIым нумыхьэсу, 57 58
ЖьантIэ
Ажал емынэу бомбэ жагъуэр
ХэбутIыпщхьэнти хы абрагъуэм.
ЦIыхуукIыу щыIэм урагъуазэу
Хэт хулъэкIат уэ уигъэсэну?
Бэлыхьу блэжьым ущыгъуазэу
ЦIыху хей минищэхэр бгъэсыфу?
Хэт укъилъхуами, а уи лъэпкъым
Телъынщ и напэм хеилъ бжьыгъэр!
Уэ пхуэдэ гуэрхэр щыпсэу хэкум
ЖаIэнкъым лъагэу илъ цIыхугъэр! СИ НАПЭ
ЗыузэщIыт, си напэ,
ЦIыхугъэм и гъуджэу,
Ар хэтми, зи плъапIэм
Щилъагъур телъыджэу.
ЦIыхуфIыр къиплъэнщи –
Гухэхъуэр лъыбгъэсу.
ГугъэфIым щIэбэным
ДыгъэщIэу ухуепсу.
ЦIыху Iейхэр къиплъэнщи –
ЗащIэжрэ зэщыджэу,
Ягу илъым къихьынур
Я нэгум щIэбгъэкIыу.
Си напэ, си напэ,
Си гъащIэм и напIэ,
Псэм нэхъри нэхъ лъапIэу
УзиIэщ гугъапIэу.
Си гъуэгур кIыхь дыдэу
Псы уэру мыкIуэщIми,
Уэ зыр усфIэкIуэдмэ,
СиIэжкъым сэ гъащIэ. ЖьантIэ * * *
Сэ гыбзэм сыщошынэ,
Сэ гыбзэм сыхуосакъ.
КъысфIощIыр силыпщIыну,
Зэхэсхымэ и макъ.
Ар щыблэу зытехуаи,
СощIэжыр, сыхуэзащ.
Хуэфащэу пэщIэхуами,
Мы си лыр щIэузащ.
Гуапагъэр сэркIэ фIыгъуэщ.
Си узыр цIыху и нейрщ!
Сугуэшмэ псэ тыншыгъуэр,
ГуфIэгъуэщ си дунейр.
Хъуэхъу гуэрхэр къысхуэлэжьым
НасыпкIэ саузэщI.
Сохъу гыбзэм нэхъ пэжыжьэ,
КъуэшагъкIэ сохъу нэхъ лъэщ. Гъуэгужьхэ, гъуэгужьхэ,
Адыгэ лъэужьхэ,
Фэракъэ си лъэпкъыр хэпхъауэ зыщIар?
Кавказым пэжыжьэу
Хы ФIыцIэ адрыщIкIэ
КъызжефIэт адыгэм ухыгъэ хуэфщIар.
КъызжеIэт, хы ФIыцIэ,
Кхъухь нэпцIхэм ярызу
Уи куэщIым адыгэу цIыху дапщэ къина?
Мышынэу, мыгызу,
Уэрэдхэр яусу,
КъэщIэжыт а лъэщхэм уэ я псэу бгъэнар!
КъэщIэжыт, хы ФIыцIэ,
ПцIы лъэпкъ умыупсу, – 59 60
ЖьантIэ
Си лъэпкъым, си лъэпкъым уэ сытыт къуищIар?
Кхъухь фахэу бгъэщащэм
Адыгэу къищэщым
Уехъуапсэу я хабзэм уи лIыгъэм пэпщIат?
Гъуэгужьхэ, гъуэгужьхэ,
Къэгъазэ фымыщIэм,
Си лъэпкъыу икIахэр гъуэгуанэ тефшэж.
Хъурейщи мы щIышхуэр,
Хы лъэпкъи хэмыхуэу
Си къуэшхэр, си шыпхъухэр Хэкужьым къэфшэж. ДЕЖ
Тенджыз Iуфэм кхъухьыр къридзылIэрт.
Ныджэжь ябгэм цIыхухэр зэрегулIт.
Хэку бгынэным бэлыхь фезыхулIэм
Пэувыну къыфхэттэкъэ зылI?
Къыфхуэщыщырт пыхьэу адыгэшхэр,
Къуршхэм я щхьэр уэсурэ къетхъухт.
НыфкIэлъыгъыу къэвгъанэу фи къуэшхэр,
ХамэщI ябгэр дауэ къыхэвухт?
Хьэхэм къугъыу Iуфэм къыщажыхьырт,
Яхуэмыхьу хыжьым хэпкIэжыфт!
КъызэвнэкIыу адыгэщI и щIыхьыр
Адэжь хэкум дауэ фикIыжыфт?!
Бгъэкъуэншэныр зыгуэр – ар Iуэху гугъукъым.
Си гу пцIанэр мафIэм къресыкI.
Ар хуэныкъуэщ фэ фи напэлъагъум –
Псы фIыцIэжьым сфIызэпросыкI.
Iуащхьэмахуэ нобэ зи хъуэпсапIэм,
ХамэщI ябгэр фэ къэвбгынэжыху,
СыволъэIур, фхъумэ адэжь напэр,
Фи гугъапIэр фхъумэ, псэр фпытыху.
А гугъапIэм къывитынщ фэ дамэ,
Адэжь напэр шэсыпIэ фхуэхъунщ! ЖьантIэ
ХыфIэвдзами адэжь и къудамэр, –
Къэвгъэзэжмэ, фэ къыфхуигъэгъунщ! * * *
ГъэункIыфIыгъуейщ гухэлъыр зи Iэпэгъуу
ЗэрылъагъуитIым къащIэнамэ мафIэр.
Дуней нэхъ гугъури ахэм я щIэщыгъуэщ,
КъалъэIэсащи гухэлъым и IэфIыр.
Уэхьийр къехауэ къапиубыдми Iуэхур,
Жыхьэнэмэм исыну къыхуаIуэхуми,
Къыхохъуэ ахэм я гухэлъ пщтырагъым.
ТекIуэн щымыIэ фIыуэ зэрылъагъухэм. * * *
Мес, вагъуэ цIыкIухэр
ПIыщIэу мэкIэзызыр,
КIарц щтахэр
Жыбгъэ щIыIэм егъэгызыр.
МазэщIэм,
И тхыр уаем ныхуигъэшу,
ГущIэгъу хуэпщIыным хуэдэу,
Зызэхуешэ.
Уи Iэ пIыщIахэр
Си бгъэм есхьэлIауэ,
Сыпхуэсакъыпэу
IэплIэ ныщыпхуэсщIкIэ,
Ди лъагъуныгъэр
МафIэу къэлыдауэ,
Мы дунеишхуэр дэхуэбэж къысфIощIыр. СИ Си насып,
Уэ къысхуэкIуи бжьыхьэкIэу, 61 62
ЖьантIэ
Тхьэмпэ гъуэжь игъуэ дахэу къыпыху.
Къыу лъэтэжхэм къысхуэкIуэ я макъкIэ.
Нэчыхьытх пшынэ макъкIэ къепсых.
Вагъэбдзумэ хьагъащIэ мэ IэфIкIэ
Уэ си унэм гухэхъуэу къыщIыхьэ.
Нэхущ дахэм и вагъуэр щыгуфIэм,
Уэ мы си пкъым къарууэ къыхыхьэ.
Ауэ, си гур мыплъэжу,
Си гъащIэр
Из къэпщIыну сыхуейкъым,
ЗэгъащIэ!
Уэ къыздэшэ, къыздэшэ гъуэгущIэ,
Мы си гъуэгум, си гугъэм къыпыщэ. СЭ Сэ сыхуейщ нэхущ дахэм и гъусэу
СыщIэплъэхукIэ уи нитI къэушам,
Къысхуахьыну
ГуфIэгъуэ дыгъэпсу
Япэ дыдэ хьэщыкъ сызыщIар.
Пщэдджыжь къабзэм хуэдабзэу
ГурыщIэр
Псалъэ закъуи жумыIэу
КъэсщIау,
Сэ сыхуейщ
Махуэ къэскIэ щIэрыщIэу
Си гу къуэпсхэр гухэлъым пысщIэн.
Уи Iэ щабэм сеIусэм
ЗыхэсщIэу,
Гур пIейтейрэ и уэгъуэм хэхъуау,
Сэ сыхуейщ
СогуэкIуэну щIэрыщIэу,
Япэ махуэм хуэдабзэу сыхъуау. ЖьантIэ * * *
Упсэущи, дапщэщи
Къызэпту гунэджыр,
Мы си псэм пэлъэщкъым
Ижэгъур къепыджми.
Уи нитIыр Iэдэбу
ГъэнщIащи гухэлъкIэ,
Къысхуоблэ насыпрэ
Дыгъэпсу зэхэлъу.
ЗыгуэркIэ сыщыуэу
Уигу сеуэм, уи плъэкIэм
СфIегъэщIыр щымыIэу
Сэ схуэдэу цIыху икIэ!
Дапщэщи уи напэр
Схуэкъабзэ зэпытщи,
Аращ уэр нэхъ лъапIэ
Къэслъыхъуэу зымыдэр. * * *
Си адыгэм ижькIи хэлът лIыгъэжьыр,
Хэлът цIыхугъэ, ищIыфт нэмыс лей.
МылъкукIэ зэи напэр имыщэжу
Псэурт адыгэр, зэи мыгужьейу.
Нобэ напэ тIэкIур фIэмыкIуэду
Мылъку зыщIыфыр адыгэм я лейщ.
Ауэ щыIэщ мылъку зимыIэ куэдхэр.
Дыадыгэм – дывмыгъэгужьей.
Тхуэхъумэфтэм хэти адыгагъэр,
ЩымыIэнт дэр нэхърэ нэхъ къулей.
Берычэти тхуэхъунт а дахагъэр.
Дыадыгэу дывмыгъэгужьей! 63 Усыгъэ
Усэхэр Хьэбас 64 Си гупсысэр
Сэ сыхуейкъым жысIэр сымыщIэжу Мо зи макъ нэхъ гъумым зыпысщIыжу, Бгым ар дэкIмэ – кIэсу сыдихынуи,
Е ныщыжмэ – сэри сыздихьынуи.
Си гупсысэр згъэлъэтэнщ, алъп лъэщу, Си гурыхь хэчыхьыр – шхуэIу зэпэщу. Сыпхылъэту сымыгъуащэу жэщми, Вагъуэхэм я Iэхур къысхуашэщIу.
1962 Си пщIыхьэпIэ
Слъэгъуащ пщIыхьэпIэу: сэ ракетэм систи,
ГуфIэгъуэ пщтырым си гурыгъур къисырт.
Абы къалэмым фIэкI сщIымыгъуу сисми,
Кхъузанэ нейкIэ псэр шынагъуэм изми, Усыгъэ
Слъэгъуакъым сэ кхъузанэм сыкъинэжу,
Силъэтырти, сэр-сэру сыкъэнэжырт.
Ракетэ натIэм зэлъыIуибзырт пшэхур,
КъэсIэтым напIэр, дыгъэм зиущэхурт.
Згъэджэгут ракетэр, сэ згъэса тхьэрыкъуэу, Сылъатэрт, семышыныр си тхьэрыIуэу.
Къалэм! ХъуэпсапIэр слъагъужащ пщIыхьэпIэу, Ар уэри сэри нобэ тхурещхьэпэ.
Гум зыреIэт, щIыгушхуэр хуримыкъуу. Хуэджэгу, къалэм, а си гум уэ тхьэрыкъуэу!

Си пщэ лъынтхуэшхуэм зэш уэрэд къреш.
Сэ щысщIыжауэ ди бжэIупэм си пIэр,
Соплъ уафэм: уафэм вагъуэхэр къреш;
Ар си гупсысэм ещIыр егъэзыпIэ.
Къелъэнум хуэдэу, мазэр щIым къоплъых, Акъужьи къопщэ. Уафэр къонэщхъыдзэ. Вагъуэ асмыж зыбжани щIым къолIых, Къэмысуи мэлъэлъэжыр хъуаскIэ жьгъыдзу.
– ИгъащIэм уэгум ситщи, си псэр поху, Сынолъэр, – жиIэу Марсым зыкъегъэщхъыр.
Уэ ужеинум – сыткIэ сэ си Iуэху? –
ЖыхуиIэу Нэхущ вагъуэм ещIыр нэщхъыр.
Вагъуэ зэшиблыр зодэмэпкъэуэж:
– Зэ дывгъэбауэ, дызэрывгъэутIыпщи.
– Зи языхэзри пхуэхъунщ шэ къэуэж, ЗэрыутIыпщыжхэу, зэ къытепкIэм ди щIым.
Мо Вагъуэбашым и нэр кърегъэж, – СобампIэр, – жеIэ, гъащIэр бампIэу сохьыр. СынетIысэхмэ, ффIэфIми сыфIэвгъэж, Схуэмышэчыжу сынежьащ, сынохыр. 65 66
Усыгъэ
Зэт, уафэ бынхэ, фызэрымылъэлъ! Сэ – цIыхур – унэ здэсщIым сезэшащи,
Пщэдей шэджагъуэм деж дызэпсэлъэнщ,
Мис апщIондэху фымыIэуэлъэуащэ.

Гъэгъахэм я щхьэм Iэ дэплъэну Уигу къыпылъадэмэ, делагъкъым. Мывэжьыр уеджэу къэбгъэплъэну УщIэхъуэпсынри делагъкъым.
Делагъщ а мывэр зэрыпсэншэр Зэгуэрми уи гум къемыIэныр. Делагъщ а удзхэр зэрыбзэншэм Хигъаплъэр къыбгурымыIуэныр.
1962 ШыкIэпшынэ макъамэ
ШыкIэпшынэ макъым ситхьэкъуну Жьыбгъэр и Iэпэгъуу къыспежыхьыр.
Ауэ а макъамэм си тхьэкIумэр Сэ схутемыухуэ сыхущIыхьэу.
И щыщ макъым си гур игъэпхъэру,
Гур щIэхъуэпс зэпытщ къуршыпс макъамэ.
Сыт гугьэшхуэм псэр иIыгъкIи гъэру,
Уи къуршыпс макъамэр уигу ихуамэ.
Жьыбгъэр щIыбкIэ йокIуэтыжри пIащIэу, ШыкIэпшынэ макъым сыкъегъанэ.
Си гур зиущэхуу бгъэм щопапщэ,
Си тхьэкIумэм итщ къуршыпс макъамэ.
1963 Дунейм гугъэшхуэ тепхыжати…
Мыпхуэдэу махуэхэр блэлъэтмэ, ПхуэсIуэнщ, цIыху гъащIэр – бжьизкIэ. 5 Заказ №2210 Усыгъэ
Блумыгъэлъэт, къеджэжхэ, плъэкIмэ, Къарур а уи пкъым щизкIэ.
Къарур Iэпкълъэпкъым куэдрэ изрэ?! Къарури йокIуэсыкIыр – Псэ пщтырым махуэ къэс укъисмэ, Псы щIыIэ куэд уисыкIмэ.
Къызыщыгъэхъу уи мащэ щхьэгуэм Махуэбэр телъэтыкIыу.
Къэнахэм ящыхъуауэ щхьэкIуэ –
КъыпфIэщIрэ хэщэтыкIыу?
Арамэ, къуэш, ущоуэ Iейуэ, – Зэманыр хэткIи мащIэщ!
Гугъэшхуэ тепхыжат дунейми,
Жьым къетIэщIыж уи мащэр.
1963 Сыт и уасэ?
Уи нэ къабзитIыр къыстедиеу УкъыщIэдэIурти си усэ,
Насыпу щыIэр дэ тIум диIэу Зэрыслъытэжыр сыт и уасэт?
Уи нэ лыдитIым я щIыбагъым Къыкъуэт къысщыхъуу а уигу къабзэм ЛъэIэсмэ усэм хэлъ хуабагъэр –
КъысфIэщIырт жиIэу: «Сыт и уасэ!.»
СфIэгурымыхьу си къеджэкIэр Уэ уи нэмыскIэ нэхъ сегугъурт. Сыкъызыпхуеджэ усэр фIыкIэ Уэ уигу къинэну сыщыгугъыуи –
Сакъ Iэпэ щIагъым щIэлъ шот кIэну, Уи зы нэр напIэкIэ уокъузри, УкъызоупщIыр си хъыджэбзыр:
«Усэ сатырыр сыт зи уасэр?!»

Усыгъэ Си гум илъыр жысIэм…
Си гум илъыр жысIэм сыту сфIэфIт игъащIэми, Хьэлъэщ уи гум урищхьэтепхъуэну.
ФIыуэ зэрыслъагъур сэ абы къезгъащIэмэ – СфIощI а Iуэхум сытеунэхъуэну.
Е къезмыгъэщIэххэу хъунукъэ сыпсэуми сэ?! Сытыт щIэмыхъунур, ар слъэкIамэ.
Ауэ, дыгъэ пщтырым дэхуэбамэ, фоми зэ КъызэгуетIэпIыкIыр и без кIапэр.
ЛIо, лъахъэбжьэ папщIэу лъагъуныгъэ сиIэкIэ – ГъащIэм сыбгъурыту сыдекIуэкIкIэ?
Сэ си лъагъуныгъэр стхьэлэжынут си IэкIи, Сошынэж мы сигури дэзгъэкIуэнкIэ! 1963
Сэ псор – сызынэт, напIэр лъэтэжауэ,
Уэрыншэу сыкъэнауэ убзэхыжт. СыпкIэлъыплъыIуэу гу зылъыстэжауэ, ЩхьэгъубжэIупIэр псынщIэу къыхуэсщIыжщ.
Зы напIэзыпIэм зэIуздзыжри IупIэр,
Си плъэгъуэм хэлъу си псэр несхьэжьащ.
Зыгуэр шэчыбэу къаIущэщт си Iупэм,
Абдж хэплъэм хьэлъэу си щхьэр незгъэщIащ.
КъэпIейтеяуэ си Iэпкълъэпкъ гузавэм ДэхыщIэу бзийхэр си нэм къыхуоджэгу. СагъэудэIу уэ зыпхуагъэгусафэу,
Си гупсысафэр псэкIэ къысхураджэж. 1963 * * *
ГущIэм къыщришажьэу, псэм къыщIишу, Хьэ тхьэмыщкIэр пщIантIэм къыщокъугъ. Усыгъэ
Мы си бжэ-щхьэгъубжэм жэщ къыщишэм Сыпхырыплъу дыгъэм сыщогугъ.
Жэщым и къэухьыр къридэкIыу, Хьэ псэкIуэдыр пщIантIэм къыщокъугъ. Си гум нэху къыщысхуелъыхъуэ дэнэкIи, Си гур тхуэпэж дыгъэм ныщогугъ.
Жей къещакIуэм дэсабырми си хьэр,
БампIэр си псэм укъысфIыхошхыхь.
Ягъэ кIынкъым, Iуэхукъым нобэ сыпхьыр, Ауэ къысхуэхьыж зы «дыгъуэпшыхь». 1963 Къэбэрдей
Къэбэрдей уэгум уэгунэбзум
Щыдрешей и пшыналъэр,
Къопсэ ди щIыгум дыгъэм и нур,
И псэм химых ди щIыналъэр.
Ежьу:
Къэбэрдей, Къэбэрдей –
Бзум къыщрешыр уэгум.
– Си дуней, си дуней –
Бгъэм щысхухешыр си гум.
Къэбэрдей уэгум щыджэгу хьэуам
Хоф зигъэщхъауэ уафэр.
Гъуэгуанэ гугъум псэр дэбэуам –
Уэ ныпхуокIуэжыр къафэу.
Ежьу.
Уэ уи зы махуэм си зы илъэс
ЩIэстынт сымыгупсысэу.
Си хэку Iумахуэу хэку-анэ нэс,
Уришугъусэщ си псэм.
1963 Саратов 69 70
Усыгъэ ШэщIэхум
ШэщIэху машинэм шэ уэрэдыр Зэпешыр – жьыIуэщ – мыпIэщIэххэу.
КIуа жэщым и гупсысэ куэдыр Фыз цIыкIум и щхьэм щызэщIехури:
– АIей, ныжэбэ си къуэ закъуэр КъысхуэкIуэжауэ слъагъурт пщIыхьу.
Езыри хъуауэ тIэкIу хуэщIакъуэ.
Сыгъащ жэщ кIыхьым си гум хыхьэу.
– Хъер дыдэ пхухъу, тхьэмыщкIэ, пщIыхьыр, Ей, бынри. Бынми гу щыдмыхуэ. КъэкIуэжрэ уи къуэр мы гъэ бжьыхьэм?
– ЖыхуэпIэ, гущэр, насыпышхуэт.
НэхъыщIэ цIыкIури бжьыхьэ къакIуэ Дашыну тхылъыр къратащи,
Зи, мы гъэмахуэр псынщIэу макIуэ.
– Сыт пщIэн? Ди закъуэ? Къэрал Iуэхущ ар.
Къэмыхъумэ зауэ, илъэсищыр Дгъэвынщ, хуэм-хуэмурэ, дыпсэумэ.
Нэлат! Ажалу а зауэжьыр КъэнамкIи, кIуамкIи – зыщ ар псомкIи.
– Ей, армэ лъэпкъ щымыIэжыну ООН-м тхылъ итхыну жари.
– АIей, а зыр къытхуащIэжынум,
Ястынти ди пкIэм къинэжари.*
– АтIэ сыт, анэхэ, фхуэтщIэнур?! – Дунейр дыпоплъэ балигъ хъуным.
ООН-м сэ фхуэсхьынт шэщIэхури, ШэщIэхум къэсхьыжынт ООН-р.

* Ду зимыIэхэм нартыхур пкIэунэм иралъхьэрт. (авт.) Усыгъэ * * *
Сепхъуатэ, сыделъэф, сешыхьыр,
Шэрхъ хьэлъэу зэшыр мэджэрэз.
Си нобэм хэлъщ си дыгъуэпшыхьыр, Пщыхьэщхьэр си пщэдджыжьым хэсщ.
Сешыхьыр. СеуплIэнщIри щIыбкIэ, Гъуэгу пшагъуэм зэшыр хокIуэдэж. СыкъыщIохужри зэман гупкIэм, Сыпхуэзэшыну собэуэж. 1966 Эрнест Хемингуэй
Эрнест Хемингуэй! Сэлам-алейкум! КъомыхьэлъэкI. Мы письмо кIэщIыр сIых.
Ар къысхуумыщIэфыну сэ, алейкIи,
Си гуапэу щIэзджыкIа уи тхылъ зытхух.
Гу нэхукIэ къэбгъуэтыжу кIуэда щIэблэр, КъалэмкIэ мыжурэпэр зыупэгуа!
НэбгъузкIэ ныбэизхэр къыпхущIэплъми, Гугъуехьым тхакIуэ лIыгъэр тебгъэкIуат.
КъызжеIэт: дэнэт къыздипхар а лIыгъэр,
Ар гъащIэ ябгэм къыщыпхиIулIар Дэтхэнэ хэкурт, е дэтхэнэ лыгъэрт?
УцIыхущи, пэжмэ, зы псэщ уэ пIутар.
Пыхьами Кетчум, нобэ уэ нэбгъузкIэ – Эрнесто лIащ – жызыIэхэм уакъоплъ.
Гупсысэ гугъухэм си гур къыщакъузкIэ,
Уэ нызохьэлIэр ахэм щыщ зыкъом.
Си нэгум щIэтщ: ауан зыщIэз уи нитIым Бжьын сыр – жэщ Iусыр – щIэбжьэу уотх роман. Дэ зэныбжьэгъухэр нобэ тIэкIунитIэ Деджамэ тхылъым, къаджэр – ресторанщ. 71 72
Усыгъэ
Блолъэт зэманыр, губзыгъагъэр дибэщ.
Тэмэмщи псори – гъащIэ гугъу умыщI. ЩIэбдзамэ повесть птхыну нышэдибэ, Шэджагъуэ мыхъуу и кIэухыр IупщIщ.
Гупсысэр, бжьыну, ди нэм къыщыщIэбжьэми,
А «бжьыным» дэ иридмытхыф роман.
Фыз Iэзэу махуэр ди нэм къытхущIопщэ, Сакъыныгъэшхуэр – псоми ди Iиманщ.
Эрнест Хемингуэй! Къызэт уи лIыгъэр!
Сэ гъащIэ IэфIым къысхимыIулIар.
Къызэт махуищкIэ уэ пхэлъа цIыхугъэр, УзылIми, псищэ, пэжу, уэ пхэлъащ!

Зэгуэпыр, зэшым къигъэщтауэ,
Бгъэ фIыцIэм хуэдэу, гум къолъэт.
МэкIий, зеIэтри къэгубжьауэ,
Уи деж тIэкIу жьыIуэу неунэтI.
Бгъэжь цIыкIур, и пэм щыщтэжауэ,
Нызэрынэсу тхьэрыкъуэху
Мэхъуж и дамэхэр Iэтауи,
Пщыхьэщхьэ кIыфIыр къегъэнэху.

Сумыгъэкъуаншэ. Си къуаншагъэр
Уи лъагъуныгъэм щIэгъэпщкIуэж.
Iэпкълъэпкъри псэри езэшауэ
Аргуэру уэ сыныпхуокIуэж.
Сумыгъэкъуаншэ. Си къуаншагъэр
И къуагъ сигу щатэм къуэгъэсыж.
Апхуэдэу мыхъумэ, уи захуагъэр
Сэ си къуаншагъэм йогъэшхыж. 1966 Усыгъэ * * *
Си щIэгъэкъуэну мрамор щIыIэр Сэ мывэ блыным сыщхьэщытщ.
Дэнэ иджы уэ уздэщыIэр?
Уи «иджыпстухэр» дауэ щыт?
Сыт уи мурадыр? Уи гум щыщIэр? ЛIо ущIэщымыр? КъыпщыщIар? Сыт апхуэдизу ущIэщIыIэр?
Уи хъыбарыншэ сызыщIар?
Си хьэлъэр къысщызыгъэпсынщIэ А уи псэ щабэр зыпсыхьар?
Хэт сэр нэмыщI ди щэху къэзыщIэу, Си щIэгъэкъуэныр сфIэзыхьар?
Е гукъеуэшхуэ гум щыпкъузу Си гухэхъуэгъуэр степхыжауэ,
Умрамор быдэу, мрамор плъызу Ущыс, уи гугъэ схэпхыжауэ?

Мы си гум Азиер щощатэ,
Европэр си щхьэбгъуитIым исщ. ЩыузкIэ, гур йоIусэ къуршым, Къуршыпсым хопкIэ хуэнэпсейуэ.
Гум гъусэ хуэхъур Къыу дин ткIийм Къримышэфмэ и фэр покI.
Европэр си щхьэм Нэхъ и кIуапIэщ,
ЩыхуищIи щыIэщ реверанс.
Сызэпалъэф материкитIым, СызэпаIыгъыу сызэпаш. 73 74
Усыгъэ
Зэманыр бгъэгум къыдолъейри, КъэкIуэнум хуещIыр щхьэщэ.

Зэманыр щIихьэIуащи, зэплъэкIыжыркъым, Мамырмэ, атом лъэщым ищIкъым мэ.
Сэ суцIырхъат зыгуэри – къысхуихыжыркъым,
Къыпхуимыхыжым сыт и мыхьэнэ?!
Пшхыжыным къэблэжьар гугъуехь пымылъу
Неандертальцхэм лъандэрэ къокIуэкI.
Си гугъэщ нобэ лIыгъэ нэс тхэмылъу,
ИщIащ ди лIыгъэр зэман лъейм зэгъуэкI.
И гугъу умыщI Рембо, къэгъанэ Байрон. Арами, ди псэм «пищэфыну псэ»
Ди жьыщхьэ хэкухэм зылI къахуэдмыгъанэм, Къысщыхъужынущ дыдж лъы сщIэтыр сэ.
Бэлыхьщ – зуплъыхьмэ: цIыху тэмэм ди куэди! ЩытIысыр ящIэ. ЯщIэ щытэджыж.
Дефэху дохъуахъуэ: ди ныбжьэгъухэр Iэдэу,
Я фызи, быни, я щхьи ирапIыж.
МэгуфIэр ди ныбжьэгъухэр, я нэр цIумэ, Абы къыуегъащIэр жыпкIэ зэрыбейр. Псэ нэщIхэм уи гур кIапсэу ягъэзумэ,
ХуеплъэкI нэщхъейуэ Тхьэгъэзит Зубер.
Зубер Iэдэбми, и къалэм IэщIэлъыр ИджыкIэ дигъэгуфIэу иIыгъыфщ.
НэгъуэщIи щыIэхэщ, быдэу узэщIэплъмэ, Нэхъыбэм дахэплъамэ – тIыси гъы.
ЩыIащ зэман: лъэпкъ пхъашэм къыхэгъыкIхэр КIэкъинэм хуэдэу, ди щIым щищI Iумпэм. КъэкIуащ зэман: нэхъыфIу къыхэхъукIхэр КъыхэмыгъыкIмэ – яхуэмыхьу нэм.
1968 Усыгъэ
Усэхэр Заремэ 75 * * * ЗэрымыщIэкIэ дызэрыщIэрт,
Уи гум жиIэхэр гукIэ сщIэрт.
Зызухыжти, гухэлъ къысщыщIырт,
Си гум уи нэхэр щызэщIэстт.
ЗэрымыщIэкIэ сцIыхут уи гъащIэр,
ЖыпIэ мащIэр си гъащIэм хэзт.
Дунеишхуэр тIууащIэт, щащIэт,
СыIутIысхьэрти уи нэм и нэз.
Къытебгъазэурэ си цIэр жыIэ, Къытебгъазэурэ сигу щыпсэу.
ЗэрымыщIэкIэ. кхъыIэ. кхъыIэ.
Си цIэр жыIи, дунейр къэзэу.
10.08.2021 76 * * * Усыгъэ * * * Мы си псэр едапщанэрэ хэкIа,
Дуней къэзгупсысам сытемыхуэжу.
Зэм жьыбгъэм мафIэ лыгъэр ешэкIат,
Зэм уэшхт, сыщыужьыхкIэ, къыстеткIуэжу. Иджыри си гум щIыIэу укъэкIат,
Уэлбанэм си гупсысэр пэрыздзэжри.
Си плъэгъуэу хъуар уи гущхьэм къыщычат,
Зэ бгъеижарэ минрэ ущыщIэжу.
Си псалъэу хъуар уи ужьым къинэжат,
Я пIалъэр зы лIэщIыгъуэм нэхъыбэжу.
Аргуэру хэкIа си псэр пщыужат,
Зихъуэжрэ закъуэныгъэм къыщежьэжу. 13.08.2021 Сэ сыщыIэкъым, сэ сыщIыIэщ,
Си гур кIуэдурэ, уэ уесыжыр.
Сэ сыщыIэкъым, сыти жыIэ,
Жьыбгъэм сахуэу сыщIегъэпщыжыр.
Сахуэ щIыIэу сыщIегъэпщыжыр,
Си цIи си щхьи хэкIуэдэжыхукIэ.
Гуауэр нэхъри мэкъугъ дыгъужьу,
ЙотIысэхри мэгъыж иужькIэ.
Сэ сыщыIэкъым, сэ сыщIыIэщ.
30.08.2021 * * * ПцIыщ, сэ бжьыхьэ жэщу сыкъалъхуакъым,
Бжьыхьэм и псэр къысIукIакъым – пцIыщ.
Пщэдджыжьыпэм и нэр къэпщIырт сакъыу,
ГъадэщIыдэу къэсщIэжам сыщыщт.
Хьэкум щызэщIэстырт гуарцэ мафIэ,
Уэгум вагъуэ минхэр щыкIэзызт. Усыгъэ
Уд къысфIащырт – си нэр удзыфафэт,
СымыцIыху си анэшхуэм сриныбжьт.
Сэ къысIукIэрт си адэжьхэм я псэр,
СыIэнкуну я нэ кугъуэм ситт.
Си гур мы дунейм и адэжь лъапсэт,
КъауIам тхьэлъэIуу ящхьэщытт.
ПцIыщ, мы сыщыпсэур си зэманкъым,
Къызобжыжыр ену илъэс щитI.
Уэ зэтелът иджыри уи шы-уанэр,
Угупсысэу жыхафэгум уитт.
Си псэм къыщIэпIукIырт шы лъэ макъыр,
КъамэкIэ дамыгъэхэр тепщIэжт.
ШыплIэм укъеплъыхт: «Зэманыр макIуэ».
Сэ екIуэлIэжыгъуэмкIэ згъэзэжт. 16.10.2021 * * * Тхьэмпэр пылъэлъырт, пылъэлъырт, пылъэлъырт,
Жьым ищыпыжырти кIасэу гухэлъыр.
Псалъэ къэнами, скъузти, сущэхурт,
Бжьыхьэм и фIыгъуэм щIылъэр щымэхырт.
Щыму ухэплъэрт, ухэплъэрт, ухэплъэрт,
Жэщыр упщIыIурти, гущIэр къигъэплъырт.
Мазэ изыбзэр сфIэщIырт къызэплъу,
Мазэ изыбзэр си нэм къыщIэплъэу.
Си нэм къыщIэплъэурэ, сищIырт плъыржьэри,
Мазэ изыбзэр мафIэу къысщIэнэрт.
СщIэртэкъым сщIэнур, сшыIэнур, жысIэнур,
Сигу къыпхэсчыжымкIэ уи гур суIэнут.
Тхьэмпэр пылъэлъырт, пылъэлъырт, пылъэлъырт,
Мазэ изыбзэр уи нитIкIэ къызэплъырт.
1.11.2021 77 78 * * * Усыгъэ * * * Гуауэм къабзэ щIэхъукIа уи нитIым
Къищыр зэрыщыту си дунейщ,
Ауэ сащIэплъэфкъым ахэм хуиту,
СащIэплъэфкъым, укъыдэмыплъей.
Уи цIэр щIы хъурейм къытызобжыкIыр,
Ди щымыкIэр зэпумыуд къудей.
Сэ сыкъыхонэжыр бжьыхьэм и кIэм,
Уэ щIымахуэ хадэм ихьэрей.
Уи гупсысэр уэсчэсейм хэIыгъэ,
УигукIэ жыпIэ защIэу си цIэ лейр.
Жэщ гупсысэм зыхилъхьауэ лIыгъэ,
Вагъуэ щыпегъанэ уафэ жейм.
Плъыржьэрщ мы жэщыр, жэщ мыжейм
Хесхьэж мы си гур.
Гухэлъ ныкъуэсыр щогужьей
Си гъащIэм и кум.
Си гущхьэм уэ ущоуфIыцI,
ЩIымахуэ шылэм.
ГукъэкIыж гуэр къыхоузыкI
Сызытет щIылъэм.
Къэгъази, псалъэкIэ сыукI,
Щиуви лIыпIэ,
Лъэбакъуэ лей къыщыпызбжыкI
ГъащIэ бжэIупэм. 3.12.2021 * * * Псей гъэщIэрэщIаи,
Щэху ямыбзыщIаи Усыгъэ
Къалэ ныкъуэтIэщIым Йощэтэж и куэщI.
Уэсыр налъэ-налъэу
Жэщым къытогъуалъхьэ,
Къалэ нэчыхьыншэм
Жьыбгъэр йопэщэщ.
Псалъэ къыщIагъалъэ,
Псэншэхэм Iэ далъэ,
Я гур къиуIэжу
Я нэ кугъуэр нэщIщ.
Дуней нэкъыфIэщIым
Жэщым зрегъэщIыр.
Пкъо уэздыгъэ напэу,
Къалэр мэупIэрапIэ. 1.01.2022 * * * 79
Щтырыгъущ. Мы си гур щтырыгъущ.
Абы уислъэгъуэну гугъущ,
Уизмылъэгъуэнуи гугъущ.
Щокъугъ. Жьыбгъэр си гум щокъугъ,
СфIэхуабэу мыл джанэ сщыгъщ,
Сыкъису уэс налъэ сIыгъщ.
ПIыгъщ. Уэ си гупсысэр пIыгъщ,
ЩIымахуэм уи плъэкIэр щIыгъущ,
Хьэуа сызэIубыр щхъухьщ.
ПщIыхьщ. Тхьэм ещIи – мы гъащIэр пщIыхьщ.
Гупсысэм зешыхь. зешыхь.
ПщIыхь миным сыхозэрыхь.
26.12.2022 Адыгэшым и нэр
Адыгэшым и нэм сыщIэтынт,
Си псэр бгыжьхэм куэдрэ щыпIейтейуэ. 80
Усыгъэ
И нэ вагъуэм IэфIу сыщыжейуэ,
Адыгэшым и нэм сыщIэтынт.
Сыдилъынти, псым адрыщI сикIынт,
ТкIуэпсхэр жьы къэплъам щызэбгырыспхъыу,
Мы си нэкIум зэлъа защIэ теспхъэу,
ГъадэщIыдэм гъуэгу щызэпысчынт.
Адыгэшым и нэм сыщIэтынт,
Шы лъэ макъ хьэуам щызущыкъуейуэ.
Уафэр зэрыщIэншэм срибейуэ,
Адыгэшым и нэм сыщIэтынт. Адыгэшым и нэм сыщIэтынт,
СызэIубыр псынэпс щIыIэмылу.
ГъащIэр сухыхункIэ си гум уилъу,
Адыгэшым и нэм сыщIэтынт. 14.01.2022 ЩIыIэ
Си нитIыр щIыIэщ, щIыIэщ, щIыIэщ,
Мы сыздэщыIэм сыщымыIэ.
Дунейр иныIуэщ, сигу къиуIэу,
Сумылъагъуж, укъызэплъыIуэм.
Зэманыр мащIэщ, мащIэщ, мащIэщ,
Сыщыпсэуакъыми игъащIэм.
Дунейр мэджэгу, дунейр мэпIащIэ,
Сэ сигу щIэпхъуар гукъеуэ защIэщ.
Ухуейми жыIэ, жыIэ, жыIэ,
Псалъэр изыIуэщ, си гурщ ныкъуэр.
Сигу щIэпхъуэм сыкъыщоувыIэ,
Мы сыздэщыIэм сыщымыIэ. 19.01.2022 Усыгъэ * * * Сигу узолъхьэри, сесыр щIыIэм,
ЩIыIэм сисурэ, псэ къысIуокIэ.
Уае щыхъукIэрэ, мылыр гъуджэу,
Уи цIэ щэхум къуэпскIэ сыхокIэ.
Хьэуа щIыIэр щIызокIэр нэкIум,
Нэм щIалэгъуэр къыщIоукIуриикI.
Щыгъэу зблэри, ислъхьащ си Iэгум
ГукъэкIыжхэри, къыпызобжыкI.
Си гу лъащIэм укъыщыузу, ГукъэкIыжым сыхокIэзызэ.
Уэсыр къесрэ, мазэр изу,
Жэщ мыжейм пэрызодзэ усэ. 9.02.2022 * * * Аргуэру си гум укъыхоузыкI,
Псэр ебудэкIыу гупсысэ тIорысэм.
Сэ гукъэкIыжхэм щхьэзыфIэфI сохъукI,
Сэ гукъэкIыжхэм зыщызогъэгусэ.
Аргуэру си гур къызэмыдэIуэж,
Нытохьэри, йохуэх лъэмыж хъыринэм.
КIэлъыжысIахэр узу зыдегъуэж,
КIэлъыжысIахэм щохъур гур гъыринэ. Жэщ ныкъуэ щыхъум вагъуэхэр къещып,
Абыхэм епсэлъэнущи нэху щыхукIэ.
ЗыщIэни Тхьэр мы си гум илъщ насып,
Щылъарэ тIыгъуэжа насып тхьэмыщкIэ. * * * Сигу щIыIэм ущохуабэ,
Уигу хуабэм сыщодий. 81 Усыгъэ
УщыщIэзгъапщкIуэм напIэм,
Нэхущым зеукъуэдий.
Згъэзэжурэ жыг хадэм,
Уэшх щабэм сыщIодэIу.
Сигу щIыIэм жиIэр пщIатэм,
Ухишэу и тхьэлъэIу!
Уэшх щабэр гукъэкIыжым
ЛъоIусри, мэщащэ.
Сигу щIыIэм къыщочэжри,
Гукъанэр мэхъу тIуащIэ.
Сигу щIыIэм и къеуэкIэм
Жэщ щIыхур ещI жеиншэ.
Уигу хуабэм и щIыIэкIэм
Дунейр щIохъукI зеиншэ. 13.05.2022 * * * Уэшхыр аргуэру къешхыу,
Уэшхыр къысщыдыхьэшхыу.
Сыбгынэжа пщыхьэщхьэм
Уи гур щызэрыбгъэшхыу.
Хьэуа узэрыбауэм
Си гур къыхэщIыкIауэ.
Сэ сыщихьыжым гуауэм,
Уи гур щыкIа-щыкIауэ.
Псалъэр ещэщэхыжу,
Си гум уихужу, уихужу.
Уэшх къыстешха нэужьи, Уафэ уIам сеплъыжу.
Жьыбгъэ сызыгъэпIыщIэм
Си гум зыщиутхыпщIу.
Махуэ нэбэнэушэм
Жэщым къэхъуар имыщIэу. 82
6 Заказ №2210 Усыгъэ
Пшэплъым лъапцIэу сыхыхьэу,
Пшэплъым сахуэ сыщыхъуу.
Зиухыжарэ. бжьыхьэу.
ФIыуэ слъэгъуар слъагъу мыхъуу.
22.05.2022 * * * Си гупсысэр щыкIэзызт уи пащхьэм,
Уащхъуэм вагъуэ щIыIэхэр икъузт.
Жэщыр дамэм щIэзыгъапщкIуэ бгъащхъуэм
И абджынэм си гукъеуэр изт.
Жэщыр кIэншэт, жэщыр щIыIэмылт,
ЩIылъэм гъуэгущхьиблыр щызэхэкIырт.
Бгъащхъуэм и нэ щIыIэхэр мыджылт,
Си псэм и удыгъэр щришэкIым.
Налъэ-налъэу сыхэщэщт дунейм,
Сысей яхэмытт мо гъуэгущхьиблым.
Сэ абджынэм сиплъэм, сыгужьейрт,
Си гум щIыIэ-щIыIэут узэрилъыр. 6.08.2022 * * * КъыщIегъалъэ жэщым хьэуа пщтыр,
Псалъэхэр есыжыр уи Iубахъэм.
Зы нэпс ткIуэпсым къригъэумэ хыр,
Си гур кърегъауэ и къутахуэм.
Уафэ щIыхум зыкъеублэрэкI,
Вагъуэ быныр и гупсысэ лъагъуэу.
Зэхихакъым зыми, жэщым фIэкI,
Закъуэныгъэм узэрыхэслъагъуэр. 12.08.2022 83 84 * * * Усыгъэ * * * Си нэ щIыIитIым ущыхэхэсщ,
Щызэтрихьэри гукъанэ щащIэр,
Си гущхьэм, мылу, укъыщычащ.
Уи мыл къутахуэр си гум щызгъэст.
Си нэ щIыIитIым уи цIэр тещащэу,
Жэщ курыкупсэр тIу исщIыкIащ.
Мы си гупсысэм жьыр щыетащ,
Вагъуэм жьэхэуэрэ щигъэункIыфIыкIыу,
Мы си гупсысэм жьыр щыетащ.
Зы гъащIэ хуэдэкIэ сыкъэтащ.
Дуней адрыщIым сыкъыщиIукIыу
Пшыхь нэкъыфIэщIым сыщыхэтам. 16.08.2022
Зы гупсысэ гуэрым жэщ къэсыху солIыкIри,
Зы гупсысэ гуэрым щIэуэ сыкъелъхуж.
Гухэлъ нэкъыфIэщIым сыкъыхокIиикIри,
Нэпсу ущыслъэщIкIэ, сэ соупщIыIуж.
Жэщым ишэчахэр, пшэплъу, къызэщIонэ,
Си гухэлъыр къонэ дунейм и адрыщI.
КъызыщIэспхъуэтыжри ди пщыхьэщхьэ къомыр.
Ныбжьи къэдгъэнакъым, мазэ плъыр нэмыщI.
Къуажэр жейм хыхьэхукIэ, къокIуэр зы гупсысэ,
Зы гупсысэ лIапIэ, зы гупсысэ щхъухь.
Мы сигу щIыIэмылым иджы уемыIусэ,
Уи нэм щыдияуэ, жьыбгъэм къыщекIухь.
Жьыбгъэм сыкъыхокIыр, жьыбгъэм сыкъелъхуж,
КъэзмыцIыхуж нэщхъыр лъэщу къызоIунщI.
Нэщхъым зыщехъуэжри, си гур мэхъу иныжь,
МафIэ къыщIэнауэ, есыр илъэсипщI. 7.09.2022 Усыгъэ * * * Си гур си бгъэм илъыжкъым, тобэ,
Си гур IэщэкIэ зэIэпах.
Зыр псэхэхым и куэщIым щобэ,
Нанэ щыIэкъым джатэ и щIагъ.
ИлъэсищэкIэ хаха ди псэр,
ЗыкъэтщIэжмэ, пылът фочыпэм.
Уафэ щIыхум из нэмэзыбзэ
КъеIущэщыр нанэ и Iупэм.
Хьэдэджадэу къекIухь псэхэхым,
ЛIы еукIри, IэфIу Iурех.
Зэм шынагъуэу ар мэдыхьэшхыр,
И нэ бзаджэхэм хъуаскIэ къыщIех.
Шэ зытехуэм, иужьу бауэу,
ЗэтрепIэри и нэр, зэхех
Сабий макъ: «ЩремыIэ зауэ».
Зы цIыху гъащIэ абдеж щеух.
Димызауэм дихьыжмэ, дауэ?
Тхыдэ гуауэу диIари хъунт.
Щхьэхуимыту адыгэ анэр
Иужь дыдэу Iуоплъэж и бын.
Си гур си бгъэм илъыжкъым, тобэ,
Си гур IэщэкIэ зэIэпах.
ДыщылIын-дыщылIэнур мынобэ.
Зы нэпс ткIуэпсым толъкъун и кууагъщ. 30.09.2022 * * * Къэчэн хуэдизу щIыIэщ уафэр,
СилIын хуэдизу бжьыхьэ жэщщ.
СыщIигъэпщкIуауэ тхьэмпэ бгъафэм,
Сигу нэщIым щIыIэу къопэщэщ. 85 86
Усыгъэ
ЦIыкIу-цIыкIуу уи цIэр сущыкъуейри,
Тхьэмпэ щхъыщхъ макъым хэспхъэжащ.
Си нитIым бжьыхьэр щыгужьейри,
Жэщ щIыфэр игъэундэрэщхъуащ.
Зы бжьыхьэ гуэр йоуэж и куафэм,
Гупсысэр жьыбгъэм зэбгредз.
КъыхокIри жэщым ажэгъафэ,
И псалъэ хъуэрхэр къыскIэлъедз.
Зы бжьыхьэ гуэрым къонэ си гур,
Ар мафIэ щIыIэм ес жэщ къэс.
Дунейр щокIуэд гупсысэм и кум,
Мы си пкъым си гур щыхэхэсщ. 4.10.2022 * * * Сигу уфIыцIым къыщIегъалъэ бжьыхьэ,
УхищIыхьу уафэ блын къэчам.
Си гум зэшэзэпIэу уизукIыхьри,
ЗгъэсыжакIэщ къуэпсу хэгъукIар.
Гухэлъ чэнжым сыщыхитхьэлыхьым,
Щхъухь схуэхъуати Iубыгъуэ утхъуар,
Мы дунейуэ сызищхьэузыхьым
Хуэгъэвакъым си гукъеуэу хъуар.
Сэри пхуэзгъэгъуакъым бжьыхьэ псэншэр,
Къуаргъ нэпсейхэм ебгъэуIужар.
ЩIыIэм систи, щэхуу си Iэм сепщэрт,
Ауэ си гур пщыкIри диижат.
31.10.2022 * * * Си гур щIопхъуэри, хохьэжыр гъадэщIыдэм,
Гухэлъ щIыIэрысым егупсысу.
Уафэм еIубыну зрепщытыр,
Вагъуэхэм зырызурэ еIусэу. Усыгъэ
Вагъуэ щокIэзыз псэзэпылъыпIэм,
Си гур хъуаскIэ щIыIэхэм щоуз.
Си гукъеуэр иувауэ лIыпIэ,
Уи цIэмкIэ ещIыжыр псалъэм из.
ЩIыр хъурейкъым. ЩIыр ди зэхуэдитIу
Псалъэ Iуфэм щызэпытхукIащ.
СыщIэкIуэдэжынути уи нитIым,
Уигу зэшам сыщыхури, сиукIащ.
23.11.2022 * * * Сигу уэлбанэм езудэкIыж пэжым
Щхьэж и гукъэкIыж къыкIэлъедзыж.
Ущизыубыдар мы си гум сщIэжкъым,
СщIэжыр уафэрщ, сщIэжыр тхьэмпэ плъыжьщ.
Сэ сылъапцIэт, дунейр уэшх нэужьт,
Схьыжырт си гур зыуIа жыг хадэм.
Тхьэмпэр жьым ипхъуатэрти, гъущыжт,
Хъужырт гъадэщIыдэ сигу сымаджэр.
ЩIыр зэгуохур, тхьэмпэр ещэщэхыу,
Щхьэхьу сокIуэ щIым и гъунэм нэс.
Нэпкъи къэзгъуэтауэ сыщехуэхым,
Мэхыу къыскIэлъосыр зы илъэс.
Сыкъытоувэжыр илъэс кIапэм,
Лъапэм къыкIэрихыу ажалымэ.
Бжьыхьэ гукъэкIыжхэм я IэпапIэу,
НапIэм щIызогъапщкIуэ тхьэмпэу схъумэр. Сигу уэлбанэм къыхэсчыжкъым банэ,
Бланэу къотэджыкIыр гукъэкIыж.
КъокIэрэхъуэкIыж гухэлъ архъуанэр,
КъызыкIэридзыжу тхьэмпэ плъыжь.
10.12.2022 87 Усыгъэ * * * Си гупсысэхэр уэс мэхъужри,
Къопэщэщыр си нэкIу зэлъам.
УезудэкIыурэ сигу мыхъужым,
Йолъ щIымахуэ сызыпэплъар.
ИзошэкIри уэс налъэм си псэр,
Хьэуа щIыIэм сыкъыпощэщ.
Уэс джэрэзым IэкIэ уеIусэу,
Гухэлъ жылэ пумыгъэлъэлъ.
ЩIымахуэку щызогъэс уи нитIым,
Махуэ къэскIэ пэрыздзэу уэс.
ГукъэкIыжым и ужьым ситу
Согъэзэжыр уи гущIэм нэс.

Лъы ткIуэпс щыгъэ плъыжьхэр телъщ псалъэ фэрыщIхэм,
ХэкIуэдэж сыныжьхэм тратхам еплъыжкъым.
ДжыдэкIэ якъутэ кхъахэ хъуа лъэмыжхэр,
Кхъахэ хъуа лъэмыжхэм кърикIуэн тетыжкъым.
Куууэ къыщIагъалъэу я гупсысэ чэнжхэр,
Мы дунеижь гупкIэм пысщ ерыщу пхэнжу.
МафIэу къапылъэлъым егъэткIуж лъы щыгъэр,
Ину щыдыхьэшхыу йоплъыж я укIыгъэм.
Псатхьэр яIуплъэхукIэ, къыщеудри магъыр,
Я нэхэр ягъэпщкIуми, псэр зэрымыщIагъуэщ.
МащIэу загъэхъеймэ, нэхъри шынагъуэу,
ТхьэкIумэкIыхьыгъуэм исщ благъуэ унагъуэ. * * * Жэщ уафэм и щIыфэ щIыхум
МазэщIэм зыщегъэсыж.
Уи жьэгум щыхьэщIэ пщIыхьым
ГухэлъкIэ зыкъеумысыж. Усыгъэ
Зэманым сыщокIэрахъуэ,
Зэманым сыкъыIэпоху.
Абы хэгъуэщэж си лъагъуэм
Сытехьэмэ, щIылъэр пхоху.
Мы си гур цIыкIу-цIыкIуу щащэу,
Уи нитIым сыщIокIуэдэж.
Мы гъащIэр мэхъу пцIы тIуащIи,
Уи нитIым къыщIонэр пэж.
3.01.2023 Iубыгъуэ
Жэщым соIубри, къесыр си Iупэр,
Жэщыр езэгъкъым жейм.
Уи цIэр мыхъейуэ пылъу бзэгупэм,
Уи нэм сыщогужьей.
Нэхур кIэзызу телъщ пкъо уэздыгъэм,
Къалэ уэрамхэр нэщIщ.
Уафэм зрелъхьэри вагъуэхэр щыгъэу,
Жэщу къыхех нэгъуэщI.
Жэщым и щIыфэр есыр гухэлъым,
Щыгъэр йощэщ и куэщI.
Къалэ жеиншэр йоплъыр щыгъэхум –
Щэхуу елъэщI уэсэпс.
Жэщыр къигъащтэу, пшэплъыр тоIэбэ,
Щабэу хуещIыжыр ба.
Джийм схуемыгъэхыу соплъыр ныжэбэ
Уафэ сызэIубам.
4.01.2023 89 Драматургие
Гаврилович Владимир тхакIуэ, публицист, драматург цIэрыIуэщ, Беларусь Республикэм щэнхабзэмкIэ щIыхь зиIэ и лэжьакIуэщ, Белоруссием и ТхакIуэхэм я Гомель щIыналъэ союзым и тхьэмадэщ. ТхакIуэхэмрэ гъуазджэм и лэжьакIуэхэмрэ я дунейпсо зэгухьэныгъэу республикэм щыIэм и секретарщ, «Берега дружбы» литературэ проектым и унафэщIщ. 90
Авторым къыбгъэдэкIыу
Усыгъэхэмрэ усыгъэ зэдзэкIыныгъэхэмрэ я фестиваль «Берега дружбы» зыфIэтщар 2022 гъэм и июль мазэм Ростов щIыналъэм щедгъэкIуэкIыу, абы нэIуасэ къыщысхуэхъуауэ щытащ КъэбэрдейБалъкъэрым къикIа цIыху гъэщIэгъуэнхэр. Ар ЩоджэнцIыкIу Алий и цIэр зезыхьэ фондым и унафэщI ЩоджэнцIыкIу Леонидрэ Дунейпсо Артийскэ комитетым и вице-президент Бетыгъуэн Iэуесрэт.
Къэбэрдейм и усакIуэ пажэ, Хэку зауэшхуэм щыгъуэ Бобруйск щыIа нэмыцэIуэм гуузу икIуэда ЩоджэнцIыкIу Алий и хъыбарыр къысхуэзыIуэтар, абы и гуащIэм сыдезыгъэхьэхар Леонидщ. ГъащIэ кIэщI, гъащIэ гугъу къэзыгъэщIа цIыху телъыджэм теухуауэ тхылъ зыбжани къызитащ. Ауэрэ дыздэпсалъэм, Леонид жиIащ: «Белорус тхакIуэхэм ящыщ гуэрым итхамэ арат Алий теухуа художественнэ драмэ тхыгъэ. Уэ, Владимир, щхьэ уеплъ мыхъурэ абы?» Зэуэ жэуап естыфакъым а упщIэм. ИужькIэ усакIуэм и гъащIэм, и творчествэм теухуа тхылъхэм, дэфтэрхэм сыпхыплъу щIэздзэри сызыIэпишащ. Еш сымыщIэу, къызэхэскIухьащ гъэрэщыр здэщыIа быдапIэри, щIэзджыкIащ гъэрыпIэр зи нэгу щIэкIахэм а щIыпIэ дыджым щхьэкIэ къагъэна гукъэкIыжхэри. Зыщысплъыхьащ ЩоджэнцIыкIу Алий и цIэр зэрихьэу Бобруйск дэт библиотекэм, музейм. АпхуэдизкIэ ситхьэкъуат абы и гъащIэмрэ и гуащIэмри, нэмыцэIуэм илIыхьахэр зэгъусэу щыщIалъхьа щIыпIэм сыщыблэкIым зыгуэр къыскIэлъыплъу къысщыхъуащ. СщIэркъым сыт щхьэкIэми, ауэ сэ шэч къытесхьэжыртэкъым къыскIэлъыплъыр Къэбэрдейм и къуэ щэджащэ ЩоджэнцIыкIу Алий и нэхэр зэрыарам. Арыххэуи, хьэкъ сщыхъуащ Iуэхум сызэримыутIыпщынур. Хуэм-хуэмурэ си щхьэм щызэзгъэзахуэрт драмэ тхыгъэр зэрызэхэтынур. ИтIани, тыншу стхауэ схужыIэнукъым, дэфтэрхэр зэхуэсхьэсын, гъэрэщым щIэлъа гузэвэгъуэр зылъэгъуахэм я гукъэкIыжхэр набдзэгубдзаплъэу щIэсплъыкIын хуейт. ФIыщIэшхуэ хуэфащэщ сыт и лъэныкъуэкIи чэнджэщэгъу, дэIэпыкъуэгъу къысхуэхъуа ЩоджэнцIыкIу Леонид. Драматургие
Мыр пьесэ къудейуэ убж хъуну къыщIэкIынкъым. Нэхъ пэжыр «драмэ повесть» жытIэмэ аращ. Сыщогугъ си IэрыкIыр КъэбэрдейБалъкъэр тхылъеджэхэм ягу дыхьэну. Хэт ищIэрэ, адыгэ театрми щагъэувынкIэ хъунщ. Владимир
СЭРИ.
ЕдзыгъуитIрэ теплъэгъуийуэ зэхэлъ драмэ повесть: – усакIуэщ, -дулаг 131 нэмыцэIуэм гъэру исщ. – Алий и щхьэгъусэщ. – зауэлI комиссарщ.. – нэмыцэ капитанщ, нэмыцэIуэм и езанэ офицерщ, комендантым и къуэдзэщ. – нэмыцэ лейтенантщ, нэмыцэIуэм и етIуанэ офицерщ. -. -. – советскэ офицеру щытащ, иджы полицайщ, 91
гъэрхэм я хъумакIуэщ. -. – гъэрщ. – гъэрщ, адыгэ щIалэщIэщ. – гъэрщ. ё в – белорус Иван и къуэрылъхущ. – гъэрщ.
Т а у ч э ш Д о л э т д ж э р и й – пщIэ зыхуащI адыгэлIщ, гъэрхэм якIэлъыплъхэм я нэхъыщхьэщ. – гъэрщ. – гъэрщ, хьэдэщIэлъхьэхэм яхэтщ. – гъэрхэм ящыщщ. и.
Iуэхухэр щекIуэкIыр: Налшык, 1941 гъэм и гъэмахуэкIэу; Гомель гъущI гъуэгу
станцым; Бобруйск чэщанэм (крепостым) щыIэ -дулаг 131 нэмыцэIуэм.
ЯПЭ ЯПЭ ё в эм (зэм зызыIэт, зэми нэхъ щэху хъуж макъамэ гууз сценэ щIыбымкIэ къыщыIум и макъыр къыхэщу). Нобэ фызэдгъэдэIуэну псори зэрыщыта дыдэм хуэдэщ Драматургие гууз къоIу. тхужыIэнукъым. Мыр суд дэфтэркъым, дэфтэр хъумапIэми къыхэтхакъым. Мыбы щекIуэкIынур апхуэдэ дыдэу къекIуэкIагъэнкIи хъунщ, ауэ зытхам и гурыгъуазэ хилъхьами шэч хэлъкъым. Нобэ псэу цIыхухэм дежкIэ нэхъыщхьэр – уахътыншэу Тхыдэм хэбэкъуа лIыхъужьхэм я Iэужьхэмрэ я гусысэхэмрэщ.
Iуэхур щекIуэкIыр бийм иубыда Беларусырщ. ГъущI гъуэгу станцышхуэщ. МафIэгухэр зэщIофие. Нэхулъэ къызэкIэщитхъым «къыхощ» «гъущI хъаркIэлындор», сэх лъагэхэмрэ гъущI кIапсэкIэрэ щIауэ. АдэкIэ хыболъагъукI станцым и унэ фэншэр. ИбгъукIэ къыщоблэ Iэгъуэблагъэр къэзыгъэнэху прожекторыр. Ар къытоувыIэ мафIэгум пыщIа, Iэщ къызэрырашэкI вагонхэм. Абыхэм я нэхъыбэр «гъущI хъар-кIэлындорым» и кIуэцIым итщ. Ахэр зэкIэ нэщIщ. ИкIэмкIэ щыIэ вагонхэм цIыхухэр изщ. Хьэ банэ макъымрэ нэмыцэ къэрэгъулхэм я кIий макъымрэ зэщIэту къоIу. ЗыталайкIэ псори щым мэхъури, макъамэ
Прожекторыр вагоным хэлъ щхьэгъубжэ цIыкIум тредзэри, цIыхухъу нэгу къыхепхъуэт, къыхепхъуэт абы и нэ фIыцIитIыр.. Зыгуэр плъагъурэ, къуэш?. Станцым дытекIа хуэдэщ. АдэкIэ гъуэгу иIэу слъагъуркъым. КIыфIщ иджыри. Дунейри къотIэтIэх, уэтIпсытIщ. Зэт, зыгуэр къокIуэ. (ЗэщIодэIукI.) (вагоным и гъунэгъуу къыщоIу щэхуу, белорусыбзэкIэ). Си щIалэ цIыкIухэ. Фыпсэу, си тхьэмыщкIэхэ?.. (и щхьэр щхьэгъубжэ бгъузэм къыдегъэжри, кIыфIыгъэм ерагъкIэ къыхелъагъукI кIагуэжь зыщыгъ цIыхубз тIорысэр). Дыпсэущ, нанэ, дыпсэущ.
А н э м (щэхуу). А си щIалэ цIыкIу, си къуэ цIыкIур, си бзу цIыкIур къыфхэмыту пIэрэ? Мыбы щыщщ ар. Иванщ и цIэр, Карасёвщ ди унэцIэр. Зэхэпхрэ, си щIалэ цIыкIу?. Узэхызох, нанэ.. ГъэщIэгъуэн гуэру уопсалъэ. Сыт «нанэ» жыхуэпIэр?. Ди бзэкIэ «мамэ» жиIэу аращ.. Уурыскъэ уэ, си щIалэ?. Сыадыгэщ, нанэ. Къэбэрдейм сыщыщщ. Сыбгырысщ.
А н э м. Жыжьэ укъикIащ, си къуэ цIыкIу. Ди деж бгы щыIэкъым, зэрыщыту мэзщ, гуэлщ, шэдщ. Сэ Карасёв Иван срианэщ. Си къуэм солъыхъуэ. Зауэр зэрыщIидзэу дэкIат. Мазищ хъуауэ хъыбар иIэкъым. Мис мыпхуэдэу, мафIэгу слъагъухункIэ сыкъыпожьэ. Къэрэгъулым сыкъимылъагъумэ сахоупщIыхь. Зыгуэрым имылъэгъуауэ пIэрэ си Ваня цIыкIу? Зэхимыхауэ пIэрэ и хъыбар? Псэу мыгъуэу пIэрэ? Тхьэм гущIэгъу къыхуищIауэ пIэрэ? Е, фэ фэщхьу, гъэр хъуауэ, мыпхуэдэ вагоныжь гуэрым ису пIэрэ?. СщIэркъым, нанэ. Сыхуэзакъым уи Иван.
А н э м. Еууей мыгъуэ. Шынэурэ къэзыгъэзэжа Iэджи щыIэщ. Ди гъунэгъу щIалэ къэкIуэсэжат гъэмахуэм и кIэм. Дыдей- 92 Драматургие
хэр икIуэтри, нэмыцэр Гомель къыдыхьатэкъэ. НтIэ, мис а щIалэр занщIэу яхыхьащ абыхэм. Полицайхэм яхэтщ. Сыщыхуэзат мыбдеж зымахуэ. И нэр ирихьэхат, сыкъимыцIыху хуэдэ. ИтIанэ, сытми, къызжиIащ си Ваня и хъыбар. Гъэру яубыдауэ жеIэ. Я полкыр къаухъуреихьри, яубыдащ, жи. Офицеру Ваня сымэ ящхьэщытар мис а Гомель щыщ Сидорчук Степан хьэбыршыбырырщ. Сэри саубыдати, сыкъыщIэпхъуэжащ, жи, модэ Орёл и Iэгъуэблагъэхэм деж. ПцIы зэфэзэщщ жиIэр, ауи си фIэщ хъуркъым. Дыдейхэм къагъэзэжыну и фIэщ зэрымыхъур солъагъу и нэмкIэ. Хъунщ, езыр къыщIэпхъуэжащ, ауэ адрей зауэлI къызэрыгуэкIхэр псэуну зэрыхуейр ищIэркъэ? Дауэ ар зэрыофицерыр?.. Ди сабийхэр фашистхэм яIуридзэри, ежьэжащ. (игъэщIагъуэу). Белорусым дыщыIэу ара-тIэ дэ?! Гомель жыпIа, нанэ?. НтIэ, си щIалэ цIыкIу, Гомельщ фыздэщыIэр. (хощэтыкIри). Сыту жыжьэ дыкъэкIуа. НтIэ, фрихьэлIакъэ си къуэм, абы теухуауэ зыри зэхэфхакъэ?. Хьэуэ, нанэ, тлъэгъуакъым. (къыпыгъыкIыу). Куэд щIауэ фыщыт мыбдеж?
А л и й. Дыгъуасэ жэщ дыкъашащ. Урысхэри, адрей слаIуашри, Кавказ лъэпкъхэм ящыщ зыкъом 93
вянхэри занщIэу къытхагъэтIысхьащ.. Куэд фыхъурэ?. Iэджэ дохъу, нанэ. ЦIыху щэ ныкъуэм дыщIегъу, нэхъыбэр адыгэрэ балъкъэррэщ. Адрей вагонхэм узбекрэ тэтэррэщ нэхъыбэу исыр.. Дэнэ мыгъуэу пIэрэ фыздашэнур, си хъарыпхэ?. Зыми ищIэркъым ар.. УщIалэ дыдэ хъунщ уэ, си къуэ цIыкIу, уи макъыр щIалэ макъщ.. СыщIалэ дыдэкъым, нанэ. Илъэс плIыщI сохъу. Дауи, щхьэгъуси, быни уиIэу къыщIэкIынщ.. НтIэ. БыниплIи диIэщ. НэхъыщIэ цIыкIур илъэситI хъуну аращ иджы. Сыт и цIэр уи щхьэгъусэм?. ШэIидэт.. Сабийхэм-щэ?. Нэхъыжьыр Налжанщ. Хъыджэбз нэхъыщIэр Чытаунщ. ЩIалитIыр Лиуанрэ Мухьэмэдрэщ.. Тхьэм и сабий цIыкIухэ!.. Дауэ мыгъуэ хъуну ахэр уэрыншэу? Фыз закъуэм быниплI къиIэтыну тыншкъым.. Пэжщ, нанэ, гугъущ абы и Iуэхур. Драматургие. Си Иванкэ цIыкIу быным я нэхъыщIэт. Илъэс тIощIрэ плIырэ ирикъуа къудейт. Заводым щылажьэу, къишэну зигъэхьэзыру. И хъыджэбзри дахэ цIыкIурэ щIыкIафIэу, дэрбзэру лажьэу. Псори лъэлъэжащ, зауэр къэхъейри. Аннушкэ цIыкIу мыгъуэ и щхьэр палъащ мы хьэкIэкхъуэкIэхэм. Комсомолым зэрыхэтыр къащIэри – арат зэрыхъур. Сытыт и лажьэр?.. Сипхъу нэхъыжь Алёнушки, нэгъабэ лIы дэкIуауэ, Брянск дэсщи, и зы хъыбар сщIэркъым. Псэуи, мыпсэуи. Я дэ ди тхьэ, мыр сыт дуней? Мы нэмыцэ зэпыту кIуэным пэлъэщын щымыIэжу ара? Мис фэри, хэт и анэ, хэт и бын, хэти и фыз гуIэу къыфпоплъэ. (Зэпегъэури пещэж.) ЩIылъэ псор мэгуIэ, и бынхэр егъеиж. Тхьэм и ней къыщыхуэ мы зауэм! Фызыхуэсакъыж, си къуэ цIыкIухэ. Фи хэкур, фыкъэзылъхуахэр къыфхуейщ. Тхьэм ещIэ мыгъуэ фэ къыфпэплъэр. Хэт ищIэн ар, нанэ.
Гъунэгъубзэу къэIуащ хьэ банэ макърэ нэмыцэ хъумакIуэхэм я псалъэмакърэ. (къэщтауэ зеплъыхь). УцIыхуфIщ уэ, уи псэлъэкIэмкIэ къызощIэ. Тхьэ сыпхуелъэIунщ, си быным упэсщIу, сыфхуелъэIунщ уэри, уи гъусэхэми. Уэри елъэIу, тхьэм и къарур инщ. Уи цIэр сыт, си щIалэ?
А л и й. Алийщ, нанэ. Ауэ. сэ Алыхьым селъэIуакъым куэд 94
щIауэ.
А н э м. Ягъэ кIынкъым, тхьэм гущIэгъу иIэщ, къыпхуигъэгъунщ. Я акъыл хуэмыкIуэу зи щIыб хуэзыгъэзахэми яхуегъэгъу. Псоми ядоIэпыкъу тхьэр, псори фIыуэ елъагъу. Мы зэман бзаджэм абы и гущIэгъуращ дызыщыгугъыр. Тхьэм укъихъумэ, си щIалэ. Е фэ дауэ зэрыжыфIэр – Алыхьым, аракъэ? НтIэ, елъэIу Алыхьым, зэи кIасэ хъунукъым ар!. ФIыщIэшхуэ пхузощI, нанэ, уи псалъэ Iущхэм папщIэ. А н э м (къызэплъэкIыурэ). Сынопсэлъэнут иджыри, си къуэ цIыкIу, си Иванкэ сепсэлъа къысщыхъуу, ауэ пшагъуэр зэкIэщIехужри, сыкъалъагъункIэ сошынэ. Зэт. Зы щIакхъуэ къэсхьати. АфIэкIа сиIэтэкъым, си щIалэ, уи жагъуэ умыщI. Тхьэмахуэ къэс мафIэгухэм сакъыпожьэ мыпхуэдэурэ. Сэлэт цIыкIухэр псори шхынщIэлIэщ, тхьэмыщкIэ цIыкIу мыгъуэхэ. (и гум хыхьауэ.) Алыхьым укъихъумэ уэри, ди нанэ гуа-. Хэт ищIэрэ, уэри уи анэр сэ си Иванкэ къыдэIэпыкъункIэ хъунщ. Щхьэгъубжэм IукIуэт. Тхьэшхуэм укъихъумэ, си къуэ цIыкIу!
ЦIыхубзыр щхьэгъубжэм къыбгъэдокIуэтри, зы щIакхъуэ фIыцIэ хъурей щхьэгъубжэ цIыкIум дедз, вагоным жор трещIэри, пшагъуэм хокIуэдэж. Прожекторпэ! Драматургие
къуэш!
хэм я бзийхэр адэ-мыдэкIэ щызоуэ. Пшагъуэм щIагъуэу къыхыумылъагъукIыу, вагоным и гупэ «блыныр» докIуэтей. Прожекторым и «нэр» къытоувыIэ вагон плIанэпэм Iуву щызэхэт гъэрхэм. ЩIакхъуэр къызэралъагъуу, мэжэщIалIэхэр зэрызокъуэ, зым адрейм къыIэщIитхъыну хэту. ЛIы лъагэ къуэгъум и макъым закърегъэщIэж абыхэм.
А л и й (губжьауэ ящIокIие). ФыувыIэт, къуэшхэ! ХьэкIэ- кхъуэкIэ фыхъуа?!
«ФедаIуэ цIыхум жиIэм!» – къыщоIу вагоным и кIэмкIэ. Жейбащхъуэу етIуанэри къопсалъэ: «Сыт абдеж къыщыхъуар? ТIэкIу фыщхьэукъуамэ нэхъыфIт!» Алий къыпэгъунэгъуу щытым къыпещэ: «Пэжщ абы жиIэр!» ЕтIуанэу къэпсэлъам адэкIэ жеIэ: «ФызэрыгъэкIиймэ, дызэтраукIэнщи, къуэм дыдакIутэжынщ!» (и губжьыр нэхъ текIауэ). Къуэшхэ! Сэ фэр нэхърэ тIэкIу сынэхъыжьу къыщIэкIынщ, абы къыхэкIыу моуэ зэ фыкъызэдаIуэт. (Алий зыхуагъазэу). ЖыIэ! ЖыIэ уэ, А л и й. Мы гъэрыпIэм дису, фашистхэм дапэлъэщыну къару диIэкъым, пэжкъэ? Сыт дэ, дыIэщэкъым, дыфащэкъым, мы вагоныжьым дракIутауэ дисщ. Сэ тхыдэм зыгуэр хэсщIыкIыу си гугъэжщи, фи фIэщ зэрыхъун, адыгэхэм хуэдэу лей зытехьа, зауэ гуащIэ зылъэгъуа лъэпкъ куэд щымыIэ. Мы фашистхэм нэгъуэщI гуращэ яIэкъым цIыхур яукIын, я акъылыр зэщхьэщахуу, гъэрыпIэм ирагъэувэн мыхъумэ. Дэ дызэрыт Iэмалыншагъэм уегупсысмэ, иджыпсту зыщ тхузэфIэкIынур: цIыху сэфэтым димыкIыу, ди пщIэр тхъумэжыну аращ. Ди нэмыс тIыгъыжу бийм зыкъедмыгъэлъагъуу хъунукъым, къуэшхэ, шэдыпсрэ мывэ дзакIэкIэ зыдупса пщIондэ. Армыхъумэ, гущыкIыгъуэ, гурымыхь дыхъунущ. Дауэ гугъу демыхьми, сыт хуэдиз дымыгъэвми, лIыгъэ зыхэдвгъэгъэлъ. (Алий мапсчэ, и джабэр иубыдыжауэ, къызэреузыр IупщIщ. ЗытэлайкIэ щытщ апхуэдэу, ауэрэ узыр хокIыжри къыпещэ.) Аращ, ди щхьэм пщIэ хуэдмыщIыжмэ, зыми къытхуищIынукъым. Зыр адрейм дыдэвгъэIэпыкъу. Ди лыр къищын хуейкъым щыгъыным, зэфIэтхъар чы лантIэкIэ зэхуэтшарамэ. Факъырэ бэлэбанэу зедгъэбж хъунукъым. ТхьэмыщкIафэуи къэрабгъэуи дыщытыну къекIуркъым. Ауэ псом нэхърэ нэхъ хьэлъэр мэжэщIалIагъэращ. Мис абы уи пщIэр дэкIуэдыныр зыми щыщкъым. Абы къыхэкIыуи, ерыскъыуэ зымащIэ фIэкIа димыIэми, псоми ди зэхуэдэу зэхуэдгуэшын хуейщ, адыгэ напэм къемызэгъын къыхэмыхьэу. Ди адыгэ хабзэр, ди лIыгъэр, ди шыIэныгъэр, ди гущIэгъур, ди пэжыныгъэр сытым дежи къыддалъагъуу щытащи, Алыхьым тхузэфIигъэкI ар бийм едгъэлъагъуфыну. (и гум хыхьауэ, Алий къыбгъэдокIуатэ). Сыту псалъэ пэж жыпIа, си къуэш! УмэжэлIэныр сыт нэхъри нэхъ шэчыгъуейщ, итIани, хьэм ещхьу ерыскъым зеддзыну къекIуркъым. 95 Драматургие
Вагоным зэдэууэ макъ къоIукI: «Мис ар Iущыгъэщ! Къезэгъыркъым дэ бгырысхэм дызыхуэдэр зыщыдгъэгъупщэну!»
Л а л у. Къуэшхэ, псоми ди ныбэ нэщIыр ди тхыцIэм кIэрыпщIэжащ, итIани Iэщ сурэтым дивмыгъэхьэ, маржэ хъужыххэнхэ! Дэ дыбгырысщ, дыщалъхуа лъахэм къезэгъыркъым ар! (Алий зыхуигъазэу). Къытхуэгуэш уэ щIакхъуэр, Iэсхьэд и къуэ Алий! (зэхихар игъэщIагъуэу, Лалу дежкIэ зегъазэ). Зи къуэр къэзылъыхъуэ цIыхубзым сыщепсалъэм си цIэр зэхэпхауэ сощI. Ауэ си адэцIэр дэнэ щыпщIэр? Ухэт уэ, къуэш? (пыгуфIыкIыу). Хьэфизхэ сарейщ, си цIэр Лалущ. Мес мо адыгэ щIалэщIэ Мэсхьудрэ сэрэ уIэгъэу Киев деж дыщаубыдащи, мазэм нэблэгъауэ дызэрыIыгъщ. Адыгэрэ балъкъэру иджыри зыбгъупщI исщ мы вагоным. Жэщу дыкърадзати, къызэрыщIэкIамкIэ, мыбы нэхъыбэу исыр ди хэкуэгъухэу къыщIэкIащ. Зыгуэр къытхуамураду къыщIэкIынщ нэмыцэхэм, мыпхуэдэу дыщызэхуахусакIэ. Плъагъурэ, насыпыр хьэжьщ жыхуиIэращ, мы сэ сызрихьэлIами еплъ. Уи нэгум нэху къыщытридзам сыноплъати, сыхьэт хъуауэ си щхьэр сокъутэ, дэнэ мы щIалэр щыслъэгъуар, жызоIэри. УкъыщысцIыхужари бжесIэнщ. ТIэкIу мащIэу уIурихати, уи усэ къэпIущэщу зэхэсхащ. (нэхъри игъэщIагъуэу). Сыт хуэдэ усэ?. Мис мыр. 96
Умыдзыхэ, си нанэ дыщэ,
ЛIы ищIынщ уи къуэр IэштIымым,
Зэман кIэщIкIэ ар нэкIуэжынщи,
Щыплъэжынщ Бахъсэн аузым.. Уи фIэщу жыпIэрэ?! Си щIалэгъуэм стха усэщ ар. Уи лъахэм, уи анэм, ди Iуащхьэмахуэ уепщIыхь хъунт, си къуэш. (щэхуу). Пэжщ. Зэпымычу сопщIыхь Iуащхьэмахуэ. Абы и щыгур дыгъэм зэрыпэлыдыр си нэгу щIэкIыркъым. Мылыпс жэбзар къырым къызэрежэхыр, мэл гуартэхэр джабэ щхъуантIэхэм зэрыщыхъуакIуэр. Еплъ иджы, махуэ къэс ди нэгум щIэта теплъэгъуэхэр апхуэдизкIэ тпэIэщIэ хъуащи, щымыIэххам ещхьщ. Ауэ, сыкъэпцIыхужами, сыхэтми зыми яжумыIэ, къуэш, ухуейкъым.
Ди лъэпкъэгъу исхэщ мыбы жыпIакъэ? Сэри сцIыху яхэтщ. Мес мобдеж щыщхьэукъуэр Къэжэр Индрисщ. Алътуд къуажэм егъэджакIуэу дэсащ ар. Куэдщ, иужькIэ дызэпсэлъэнщ.
Л а л у. Ерэхъу, си къуэш. Адрейхэри уэзгъэцIыхункъэ. Ди усакIуэ пажэр узэрыслъагъу къудейр сыт и уасэ!. Хуэму!.. (ИтIанэ ину, псоми зэхахыу жеIэ.) Къуэшхэ, Драматургие
иджыпсту мы щIакхъуэр зэхудогуэш, дзэкъэгъуэ зырыз нэхъ тхуэмыхъуми. Белорус анэм и IэкIэ игъэжьащ мыр. Ар зылъыхъуэ и
къуэм и цIэр фигу ивубыдэт: Карасёв Иван. Шэч хэлъкъым а щIалэр иджыпсту лIыгъэ хэлъу зэуапIэм зэрыIутым. Ди пIэкIэ зэрызауэм! Алыхьым гущIэгъу къыхуищI а бзылъхугъэ щихъым, и бынхэри и унэм къекIуэлIэжауэ Алыхьым иригъэлъагъу!
ЩIакхъуэр егугъупэурэ ягуэш. АдэкIэ станцым хьэргъэшыргъэ гуэрхэр къыщокIуэкI: мафIэгухэр зэщIофие, къэрэгъулхэр зэрогъэкIий. Арыххэу, цIыхубз кIий макъ къоIури, автоматыр мэлъалъэ. Пшагъуэ къытохьэри, вагон «блыныр» къохыж. Прожекторыр вагон щхьэгъубжэм зэрытридзэу, къыболъагъу р э Л а л у р э гужьеяуэ абы къызэрыдэплъыр. Пшагъуэм хыболъагъукI ину хущхьэу вагоным бгъурыт нэмыцэ подполковникыр. Жьыуэ къызэрагъэушамрэ бжьыхьэ щIыIэ къепсэпсауэмрэ иризэгуэпу, зызэхуешэ абы. Офицер нэхъыщIитI къыбгъэдохьэ, «i i!» жаIэу я Iэр хуаIэту. Прожекторым и нэхур тредзэ зэфIэщэхауэ къалъэф цIыхубзым. (зигъэпагэу). i? Щхьэ фызэрызехьэрэ, зиусхьэнхэ? - (яхъумэхэмкIэ жэуаплыныгъэ зыхьыр). Къытхуэгъэгъу, зиусхьэн подполковник. Гу лъыдмытэу блэдгъэкIащ мы фызыжьыр. ЩIакхъуэ яхуридзащ мо вагоным исхэм. Кавказым щыщ гуэрым еуэршэрылIэу илъэгъуащ мы щIыпIэм щыщ полицайм. (игъэщIагъуэу). ГъэщIэгъуэнщ. Белорусхэмрэ Кавказымрэ зэхуаIуэхур сыт? ЩIакхъуэ яритащ, жыпIа? Хъуатэм ар. Мыдэ къафшэт ар. (Мыдрей офицер кIэрахъуэ зыкIэрыщIам зыхуегъазэ). Адрей вагонхэм из фщIырэ?
Е т I у а н э у н т е р - о ф и ц е р ы м (гъэрхэр здашэным унафэ тезыщIыхьыр). Иужь дитщ, зиусхьэн подполковник. Унафэ зэрыпщIам тету, адыгэхэмрэ балъкъэрхэмрэ дыгъуэпшыхь къахэтшри, зы вагон идгъэтIысхьащ. Жэщым иджыри вагониплIым из тщIащ. Тэтэр, узбек, азербайджанхэр зэгъусэщ. Адрейхэми я ужь дихьэнущ иджыпсту. (губжьауэ). Зы сыхьэтщ фэстыр! Зы дакъикъэ щIевгъэгъуи феплъ!
«ГъущI хъар-кIэлындорымкIэ» Iэуэлъауэ къыщоIу, хьэхэр ину мэбанэ, хьэ банэ макъым ещхьу нэмыцэ макъейхэр къыхохьэ, къыхокIиикI: «Вагонхэм ивгуэшэн щIэвдзэ!» Арыххэуи, къыхадзэ: «Зывгъэхъей!», «ХьэщIапIэ фыкIуэ фи гугъэжрэ, лъабэдий фщIыуэ фытетыну!» Вагон зэпыщIапIэхэм я зэтIыркъ макъымрэ макъамэ гуузымрэ зэщIэтщ. У н т е р - зи псэр пыт къудей цIыхубзыр къалъэфри къызэфIагъэувэ. Ар. И напэм удын лъэужьхэр телъщ, лъы защIэщ. (и нэр цIыхубзым триубыдауэ). Фэ фыхэт? (Анэм зыри щыжимыIэм, адэкIэ къыпещэ). Сыт мыбдеж 97 98
Драматургие
ара?
щыпщIэр? (Анэр зэрыщымщ, езым губжьауэ унтер-офицерым зыхуегъазэ). Хэт мыр къэзыубыдар? - (мащIэу Iэнкун къэхъуауэ). Сидорчук, жеIэт зиусхьэн подполковникым! (и Iэ лъы защIэр илъэщIыжурэ лъэбакъуитI къечри). Хайль Гитлер! Зиусхьэн подполковник, сэ соцIыху мы фызыжьыр. Гъэрхэм яхэплъэурэ къеджэдыхь мис мыпхуэдэу, и къуэр къелъыхъуэ.. И къуэри? Ар сыт?.. Германием езауэу. Ардыдэщ! И къуэм хъыбар иIэкъыми, гъэр хъуа и гугъэщ. Махуэ щIагъуэ димыгъэкIыу къокIуэри, вагонхэм ярыс гъэрхэм яхоплъэ.. А цIыхубзыр урыс? (зыхуигъэщхъыурэ). Хьэуэ, белорусщ.. Сыт-тIэ ар Кавказым щыщ гъэрхэм щIепсэлъылIар? Ахэр и цIыхугъэу ара? Сыт и хамэхэм щIакхъуэ щIахуидзар?
С и д о р ч у к. СщIэркъым, зиусхьэн подполковник. Сталиным и идеологием СССР-м ис лъэпкъ псори зэхуэдэу, зэкъуэшхэу зэригъэIуам тету аращ мыр иджыри. Большевикхэм я пцIым дихьэхауэ.. А-а, большевикыу аращ-тIэ мыр, большевикым и анэщ. ГъэщIэгъуэнщ. Я динри зэтехуэркъым абыхэм. Дауэ ар къызэрыбгурыIуэнур? (ерагъкIэ зэфIэту аращи, щIэнэкIалъэу погуфIыкI). Зи щхьэр гъуанэм къыгурыIуэнукъым ар! (губжь хэлъу). ЗэтепIэ уи жьэр, фызыжь делэ, упсэуну ухуеймэ! (и нэр къригъэжу). Сыт гъуанэ мыбы зи гугъу ищIыр? Делафэ къызиплъауэ ара?. Губзыгъэу къэплъытэ хъуну дэ псоми зы тхьэ дызэриIэр къызыгурымыIуэр! Псори и зэхуэдэщ Абы, лъэпкъ цIыкIури лъэпкъышхуэри. Си гъащIэм сыбольшевикакъым, ауэ сщIэращи, совет цIыхухэр псори зыщ! (губжьауэ икIи игъэщIагъуэу). Хьэхьэхь! Мы тхьэм иужэгъужа щIыпIэм щыпсэу дэтхэнэ фызыжьри политикэм топсэлъыхь! Еплъ абы жиIэм! ИгъащIэкIэ зэхуэмыдэнурат лъэпкъышхуэ, лъэпкъ къабзэмрэ лъэпкъ икIэмрэ! Ариец нэсыр славян былымым зэремыщхьым хуэдэщ ар!.. Ариецхэр дуней псом щытепщэ хъуным куэд иIэжкъым.. Хэт ар зыщIэр? 7 Заказ №2210 Драматургие (хуэмышэчыжу). Сэ жысIам шэч къытепхьэу ара?. ЦIыхур тхьэпэлъытэкъым, ауэ хаутэнуи къигъэщIакъым. Сыту фызыжь делэ. А н э м. Ирехъу апхуэдэу, сыделэщ. Ауэ сощIэ: уи анэми, ар псэумэ, куэд дэмыкIыу нэпс щIигъэкIынущ, уэ уигъеижу. Си къуэр мыхъуми, Iэщым пэфщIа модрей къомым ялъ ящIэжынщ! Егупсысыт. Сыт уи анэм мы дунейм укъыщIытригъэхьар? (нэхъри къэгубжьу). Уи къуэр къэплъыхъуэу арат? НтIэ, хэт мо вагоным деж узэпсэлъар?
А н э м (шынэ жыхуэпIэр имыщIэу). Къызолъыхъуэ. Ахэр псори си къуэщ сэ, белорусри, урысри, адыгэри! Псори сфIэгуэныхь мэхъу. Псоми я анэр согъей! Ауэ ар къызыгурымыIуэнум сыт жепIэкIэ?!
П о д п о л к о в н и к ы м. КъызгурыIуэркъым. Уи быныращ фIыуэ плъагъунур! Псори бын пхуэхъунукъым. ПцIыщ жыпIэр, фызыжь делэ! Большевикхэм уи щхьэр зэрагъэкIуэкIащ уэ. (Бадзэ Iуихум ещхьу, и Iэр ещI.) Iуфш мыр аддэ! Флъэф мо щIытIымкIэ!
Дыдж гуэр ишха фIэкIа умыщIэну, нэкIур зэхуешэ. - Iэ хуещIри, хъумакIуэхэри и ужьым къоувэж, фызыжь тхьэмыщкIэри здалъэфу. ИбгъукIэ фочауэ макъ къыщоIу. Прожекторыр вагон щхьэгъубжэм щытридзэм къыболъагъу гузавэу абы къыIут Л а л у р э я нэгур.
Л а л у (и гум щIыхьауэ). Хьэбыршыбырхэ! ЯукIащ фызыжь тхьэмыщкIэр!.. ЯукIащ Алыхьым къиукIынхэм! А Сидорчук епцIыжакIуэр си IэкIэ стхьэлэнт. Уоу, Алыхь, цIыхубз щихът ар! Ялыхь и псэр тыншыжауэ къыщIэгъэкI! А л и й (къызэщIэплъауэ). Хэку-Анэр яхуэукIынкъым! ЩыIэкъым ар зыукIыфын къару! ЯукIми, къэтэджыжынщи, и къуэхэм къащыжынщ!
Макъамэ гууз къоIу. («Къамботрэ Лацэрэ» поэмэм щыщ сатырхэм къоджэ). 99
Пэжым джатэ имыIыгъми,
Гъэр зы махуи яхуэщIынкъым,
ПцIыр къебэкIыу, жьажьэу щытми,
Ар и бийми хуэубыдынкъым.
Мыкъэрабгъэр дэ ди гъусэщ ТекIуэныгъэр дымыубыдми,
Ди лэжьыгъэр тхыдэ лъапIэщ.
Ахэр пщыуэ къигъэщIакъым; Драматургие
Дэри пщIантIэр тхухахакъым,
Зы пщы гуэри и къапхъэныр
Мыкъутэну идзыфакъым.
МафIэгу фий макъыр зэхыбох. Прожектор нэхур адэ-мыдэкIэ щызоуэ, гъэрхэр зэрыс мафIэгур йожьэ. Хьэхэр зафыщIыжу мэбанэ, нэмыцэ кIий макъри хьэ банэм ещхьу къоIу. Экраным - къредзэ, абыхэм зыри къазэрытемыкIуэнур IупщI ищIу. Iуэхур щекIуэкIыр Налшыкщ, Горькэм и цIэр зезыхьэ уэрамым тет щэщIрэ етхуанэ унэрщ. Минрэ щибгъурэ плIыщIрэ зы гъэщ, августым и кIэщ. ПщыхьэщхьэхуэкIуэщи, дыгъэ бзийхэр кусэу къыщIедзэ етIуанэ къатым тет фэтэрым и пэшышхуэм. Мыбдеж щекIуэкIхэм якIэлъыплъ хуэдэщ ахэр. Пэшыкум Iэнэ итщ, къыбгъэдэт тумбочкэм радиоприёмник тетщ. СтIолыщхьэм «Социалистическая Кабардино-Балкария» газет зытIущ телъщ. Унагъуэр зей - Iэнэм бгъэдэсщ, зауэлI фащэ щыгъыу, и пщэ щIыIухэр пхакъыми, джанэ щIагъщIэлъыр къыдощ. Ар лIыку зэIэщIэлъщ, и щхьэцыр кIэщIу щIэщащ, пащIэ Iув тетщ. ЛIыр дихьэхауэ газет йоджэ. РадиомкIэ усэ къат. Абы газетыр егъэтIылъри, радиор дрешей. 100
Еуэ, шагъдийхэу гъэшхахэм
Къэбэрдей щIалэр техутэ,
ПцIащхъуэр щIэмыхьэу щIэгъапхъуи,
Лъэпщ джатэр нобэ гъэхахуэ!
Ди хэку къыхэкIа шухэр
ЛIыгъэ зехьэпIэ дихуащ,
Феуэ фашистхэу лъыгъажэм,
Ди хэкум ахэр къепхъуащ.
Тхъумэнщ ди бынхэр, анэжьхэр,
Тхъумэнщ адэжьхэм я лъапсэр,
Фашист лъэбжьанэм фIэтхынщи,
Хуит къэтщIыжынщ ди къуэшхэр. (хъущIэу, и щхьэ хуопсэлъэж, япэщIыкIэ украиныбзэкIэ, иужькIэ урысыбзэкIэ). Щыгугъи щыс!.. Куэд щIащ уи къыщыжакIуэ БетIал хьэрэкъуакIэ зэрыдыхьэжрэ. И лъэужь Налшык къыдэнакъым а епцIыжакIуэ напэншэу «товарищ Калмыков» жыфIэу къефшэкIам! Уэ усэуцIырхъми пхуэфащэ къыплъысынщ, зэ умыпIащIэ! Сэ военкомым «хьэуэ» къызжепIэну дэнэ укъикIа уэ езыр?!: «Иджыпсту федгъэдэIуащ Къэбэрдейм и усакIуэ пажэ ЩоджэнцIыкIу Алий и усэщIэм. Ар гум къыбгъэдэкIыу усакIуэм итхащ Хэку зауэшхуэр къыщыхъея япэ махуэхэм. Фигу къэдгъэкIыжынщи, I939 гъэм Къэбэрдей-Балъкъэр АССР-м и Со- Драматургие
вет Нэхъыщхьэм и унафэкIэ ЩоджэнцIыкIу Алий къыхуагъэфэщащ гъуазджэмкIэ щIыхь зиIэ лэжьакIуэ цIэ лъапIэр». (губжьарэ зилыгъуэжу). Аращ уэ укъезыгъэлри. ЩIыхь зиIэ. УсакIуэм апхуэдэцIэ хуигъэфэщэну хэт и делэ зигу къэкIар?! Ауэ къэсынщ зэман. Псори къыфIурыдгъэхужынкъэ, уэри уэ пхуэдэхэми. Псори уигу къэзгъэкIыжынщ.
Тумбочкэр къызэIуехри, аркъэ зэрыт джырафинэр къыдех, стэканым ирегъахъуэри, зэуэ иреф. БжэмкIэ маплъэри, джырафинэр дегъэувэж. Радиор ирешэх, мащIэу зэхэпхыу къанэу.: «Областым и парторганизацэм и унафэкIэ Къэбэрдей-Балъкъэрым и промышленнэ IуэхущIапIэхэм я лэжьыгъэр зауэ хуэIухуэщIэм траухуэ, фронтым зыщIагъэкъуэн папщIэ. Фашизмэм текIуэным и Iуэхум ди республикэм и лэжьакIуэбэм къарууэ яIэр ирахьэлIэ».
ЗауэлI фащэр зыщыгъ лIыр щхьэгъубжэм бгъэдохьэ, хэгупсысыхьауэ. Зэуэ и Iэр ещI, зыгуэр къызэрилъэгъуар IупщIу. (и макъым гуапагъэ щIилъхьэну хэту маджэ). Али Асхадович! Уа, дунейм утеткъыми, апхуэдизрэ лажьэ щыIэ! Сыножьэурэ си нэр текIыжащ. ШэIидэти, уипхъу тхьэIухуд цIыкIухэми сеупщIащ, уэращ сымыгъуэтыр. Моуэ зы сыхьэт ныкъуэкIэ къыщIыхьэт, кхъыIэ, си гъунэгъужь, шеибжьэ мыхъуми дызэдефэнщ, дызэпсэлъэнщ! (Макъ бзаджэкIэ, хуэму, Алий зэхимыхын хуэдэу.) ПхузиIэщ сэ уэ псалъэмакъ.
А л и й (Iейуэ хэплъэу, ешауэ). Хъунщ, сынэкIуэнщ. Моуэ унэмкIэ зэ сахэплъэнщи. (зэхэуфауэ щхьэгъубжэм къыIуокIуэтри, губжь зыщIэт макъкIэ). Шейнычыр тегъэувэ, фыз! ХьэщIэ диIэнущ.
социалист: «Къэбэрдей-Балъкъэрым и гуащIэрыпсэухэм, совет цIыху псоми къакIэрымыхуу, зэхьэзэхуэм щапхъэфIхэр щагъэлъагъуэ. IуэхущIапIэу, колхозу, МТС-у областым итыр зэщIегъэуIуэ зэпеуэм. Псори зыхуэунэтIар фронтым зыщIэгъэкъуэнырщ, ди текIуэныгъэр къэгъэблэгъэнырщ». АдэкIэ цIыхубз дикторым къыпещэ: «Совет цIыхубзхэр дыкъимыкIуэту и ужь дитынущ фронтымрэ фронт щIыбагъымрэ хуэлэжьэным. Зауэм Iут ди лIыхъужьхэм япIэкIэ дытетIысхьэнущ тракторхэмрэ комбайнхэмрэ, дыIуувэнущ станокхэм, машинэ рулхэр дубыдынущ».
Бжэм зыгуэр къытоуIуэ. 101 Драматургие
дзэрэ? и (гуапэу). Къеблагъэ, Али Асхадович, къыщIыхьэ! Щхьэгъусэр къыппоплъэ. Мес, си шейнычри къэвакIэщ.. Упсэу, тхьэр арэзы къыпхухъу. (радиор нэхъри ирешэхри, и IэплIэр хузэIухауэ къыщIыхьам пожьэ, ауэ Алий ар зэрыфIэмыфIыщэр болъагъу). Уэ еблагъэ, Али Асхадович! Дызэгъунэгъуу допсэури, дызэрылъагъуркъым, зикI. Дызэхуэзэн хуейщ нэхъыбэрэ, дызэныбжьэгъун
хуейщ уэрэ сэрэ. (Хэкъузауэ.) Хуабжьу дызэныбжьэгъупхъэщ, бжесIэнщи! Нобэризэм щхьэусыгъуэ пщIакъыми, ари хъарзынэщ, Али Асхадович. ТIыс, къыдыхьэ моуэ. Сыту угува?
А (къыпыгуфIыкIыу). Типографием сыщыгуващ нобэ. (игъэщIагъуэу). Сыту пIэрэ? УсэщIэ теб-. КъэпщIащ. Обкомым и унафэкIэ ди усакIуэхэм я тхыгъэхэр зэхуэхьэсауэ къыдыдогъэкI. Иджыпсту версткэм сыхэплъэжыну къеIысхыжауэ аращ. Сыт хуэдэ тхылъ жыIэт. «Псоми Iэщэр фузэд» – аращ фIэтщар. Тхылъ бэлыхь хъунущ. Пэжу, усакIуэхэм я нэхъыбэм зауэ нэужьыращ ар щалъагъунур. Фронтым дэкIахэщ куэд, хэкупсэм зэрихабзэу. (зытэлайкIэ щыма нэужь). Iэмал имыIэу себгъэджэнщ, къыдэкIмэ. (дихьэхауэ пещэ). Усэ гуэрхэри ди газетым къытрадзакIэщ. Ар сыт хуэдэу зэрызэхуэтхьэсар! И ныкъуэр усакIуэхэм я Iыхьлыхэм къеIысхащ, хэти фронтым здыIутым итхауэ къригъэхьащ ТхакIуэхэм я союзым. (Гу лъетэ и усэхэр зытет газетыр тумбочкэм зэрытелъым.). Хэкупсэм зэрихабзэу. Сыту пэжу жыпIа. Ди шейр хьэзыр хъуну зэ? (укIытауэ). Iэмалыншэкъым, дыпсэлъэфыркъэ шей хэмытуи. гуащIэу зыгуэри.
хутырхэм.. Зы шей дызэдемыфэу здэнукъым. Нэхъ. Хьэуэ, сефэркъым. Си лъатэр къызоуз. Ядэркъым доК о н о в а л е н к э. Ягъэ кIынтэкъым зытIэкIу. Хъунщ, зэрыжыпIэщ. Сэ сщIэращи, си хэкуэгъу усакIуэшхуэ Тарас Шевченкэ и жагъуэу щытакъым зы бжьэ цIыкIу иригъэжэхыну. и. Шейр хьэзырщ! (щIэнэкIалъэу). Сыту фIыт, ярэби! (Мэтэдж, бжэмкIэ макIуэри шейныч, фалъэхэр, хьэлыгъуанэ цIыкIу зэрылъ вазэр подносым тету къыщIехьэ, и IэкIэ кърегъахъуэ). 102 Драматургие
дэращ!
А л и й (шей зэрыт фалъэмрэ шейщIэтымрэ къриIыхыурэ). Упсэу, си гъунэгъу. НтIэ, сытыт укъыщIысхуейр?. А зэ жыхуэсIаращ, Али Асхадович! Арды-. ЖыIэт, сынодаIуэ. (зигъэфэрыщIу). Мыр сыт, пщыгъупщэжауэ ара сынызэролъэIуар?!. КъысхуэщIэжыркъым, уи жагъуэ умыщI.. Дауэ? Гъатхэм дыщызэпсэлъам бжесIати. КхъыIэ, сигу къэгъэкIыжыт.
К о н о в а л е н к э. Си фызым и шыпхъур «Кабардинка»-м хыхьэну и нэ къокI. НэгъуэщI хъуэпсапIэ иIэжкъым, артисткэ хъуну хуейщи. КIуэ аракъэ, си фэр трех, мыдэ и малъхъэм дуней псор къыдоджэрэзэкI жыпIэнщ. ЕджапIэ нэужьым къафэм тIэкIурэ хэтащ езыр. Моуэ гъунэгъу хабзэу зэфIэдбгъэгъэкIыркъэ мы Iуэхур. Сэри уи фIыщIэр згъэкIуэдынкъым. ДызэгурыIуа? (ткIийуэ). Хьэуэ, дызэгурыIуакъым. Уи жагъуэ умыщI, си гъунэгъу. (зызэтриIыгъэу). Сыт абы хэлъыр, Али Асхадович? КъызгурыIуэркъым. (зэрыткIийуэ, и нэм занщIэу щIэплъэу). Гупыр ирид- 103
гъэкъуащ, Iэи традзэжащ. (губжьыр къыфIыдихуу). Ар дауэ? Мы хъыджэбзым зы талант бгъэдэмылъу ара, социалистическэ коллектив къызэрыгуэкIым хэбгъэхьэ мыхъуну? Уэрэ сэрэ хуэдэ къыщыжакIуэ зэриIэу ари?! (зэпIэзэрыту). Зэ догуэт. Уи щыкъу хъыджэбзым талант имыIэу жысIакъым сэ. Ауэ, си ныбжьэгъужь, сэ «Кабардинка»-м и унафэ сщIыркъым. Пэжщ, ТхакIуэхэм я союзым и унафэщIым и псалъэм пщIэ гуэри имыIэу схужыIэнукъым, ауэ. (тригъэчыныхьу). Аращ сэри щIыбжесIэр!. Уа, къызэдаIуэт. «Кабардинка»-м хэтынухэр зырызыххэу къыхащыпыкIащ, адыгэ къафэр зи лъым хэт адыгэ хъыджэбзхэрщ хагъэхьар. Къафэм и закъуэкъым, адыгэ хабзэри бжьыфIагъри къыдалъху абыхэм, ахэр. КъызгурыIуэркъым зыри, Али Асхадович.. Дауэ къыбгурызгъэIуа хъуну. Уэ узауэлIщ, лIэщIыгъуэ куэдкIэ ди лъэпкъым къыдекIуэкIа щэнымрэ хабзэмрэ упэIэщIэщ. Дауэ, дауэ жыпIа?! Ди лъэпкъым, жыпIа? ЛIэщIыгъуэ куэдкIэ, жыпIа?. Ардыдэщ. Иджыпсту къалэнышхуэу къытпэщытщ лъэпкъым и къупщхьэмрэ и щэнхабзэмрэ хъумэныр, ныбжькIэрэ адыгэм Драматургие
къадекIуэкIа щытыкIэмрэ хабзэмрэ мыкIуэдын щхьэкIэ. Аракъэ сэ къэфакIуэ гупми, театрми сакIэрыщIауэ я Iуэху щIызесхуэр. БжесIэнщи, сропсэу сэ абы иджыпсту. КъыдэдаIуэхэм, къыдэплъхэм, ди щIэблэм яIэщIэху хъунукъым ди адэжьхэм я щIэиныр. IуэрыIуатэр зэхуэтхьэсу, сыт хуэдиз экспедицэм сыхэтами пщIащэрэт. Иджыпсту си хъуэпсапIэу сызэлэжьыр бжесIэн? Къафэмрэ Къызбрун щыгум кърадзыха адыгэ хъыджэбзым теухуауэ тхыдэм къыхэщыж хъыбарыжьымрэ зэпысщIэну сыхэтщ. (и нэгум зихъуэжарэ зэхэуфауэ). НтIэ, си фызым и шыпхъур фи лъэпкъ пщалъэхэм зыкIи изагъэркъым, ара? (Iэнкуну). Уи жагъуэ умыщI, кхъыIэ. Сэракъым а пщалъэхэр къэзыгъэувыр, къэралыращ. НэгъуэщI коллективхэри щыIэщ, апхуэдизу искусствэм и гур щетакIэ. (къызэщIэнауэ, ауэ зызэтриIыгъэу). М-м. СщIэркъым, сщIэркъым. Ауэ, пэжыр жысIэнщи, сэ уэсщIэнутэкъым ар, зыгуэркIэ укъызэлъэIуамэ.
А л и й (и щхьэр течауэ). КхъыIэ, уи фIэщ щIы бжесIэр. КъэфакIуэ гупым хэтхэм пыухыкIауэ зы теплъэ гуэр яIэн хуейщ. Хъыджэбз цIыкIухэр хэщыпыхьауэ къыхахащ: псори зэхуэдизу щхьэпэлъагэу, псыгъуэ цIыкIухэу, щхьэц фIыцIэхэу. Уи щыкъу хъыджэбзыр, зэрысщIэжымкIэ, сырыху цIыкIущ, уи щхьэгъусэ дахэм ещхьу. ИтIанэ, къысхуэгъэгъу, тIэкIу пшэр цIыкIущ. Мис уэ уи щхьэгъусэр нэхъ щхьэпэлъагэщ икIи нэхъ Iэпсыгъуэлъэпсыгъуэщ, мис ар фIы дыдэу яхэзэгъэнут, тIэкIу нэхъ щIалэу щытамэ. (къыщылъэтауэ, пэшыр къызэхекIухь). Сэ, пщIэрэ, зымахуэ сыкъеджат Тарас Шевченкэ хуэптха усэм. Пэжыр жысIэнщи, гуитIщхьитI сищIат. (и нэщхъыр зэхэлъу). Сыт уигу нэмысар, си гъунэгъу?. Мис мы сатырхэр, псалъэм папщIэ: 104
Къэдабэ плъыфэу Украинэ губгъуэм Уэ гъыбзэ гуауэхэр хузэбнэкIащ, Кавказ бгы щхьэхухэр лъыкIэ зылахэм Уи шхыдэ макъхэр ебутIыпщащ. Сэрщ а бгырысу зи адэжьхэр хейуэ Зи щIы хьэлэлым траукIахэр.. Сыт абы мыхъуну хэлъыр? Ар ди тхыдэщ, пэжыр зыми хуэгъэпщкIуакъым. ИлъэсищэкIэ екIуэкIа Кавказ зауэжьым ди лъэпкъым гуIэгъуэу къыхуихьар зымыщIэр хэт?. Е-ей, къемызэгъщ иджы а жыпIэр. А зауэмрэ абы къыкIэлъыкIуа революцэмрэщ бгырыс лъэпкъхэм щхьэхуитыныгъэрэ щIырэ езытар. Драматургие (зыхуэмыубыдыжу, губжьауэ). ПцIы зэфэзэщщ! Сыт
хуэдиз уасэкIэ? Сыт хуэдиз лъыкIэ?! Узытепсэлъыхьыр къыбгурыIуэрэ уэ езым? Урысей пащтыхьыгъуэра? УмыщIэмэ, еджэ Пушкин, Толстой, Лермонтов сымэ.. Деджащ, зи щIыхьыр ин! Псоми деджащ! Тхыдэм дыщыгъуазэщ дэри.. Сыт-тIэ а узэджахэм къыхэпхар?. Бийм и лъэныкъуэ хъуа епцIыжакIуэ Iэджэм я хъыбар хэтщ, мис аращ къыхэсхар.
А л и й (къызэщIэплъауэ). Сэ абыкIэ сыарэзыкъым. Зыри къыбгурымыIуауэ аращ абы къикIыр. Кавказ зауэжьыр зэрыпхъуакIуэ зауэу Кавказ псом щекIуэкIащ, сэ си лъахэ сыщалъхуари хэту. Аращ абы и мыхьэнэр, зэман дапщи дэгъэкIи. Апхуэдиз адыгэ зыгъэкIуэдам, нэхъыбэжым я лъапсэр нэщI ищIу хэкур езыгъэбгынам сыт узэреджэнур? Дауи, ар иджы пхузэгъэзэхуэжынукъым, ауэ пэжыр пэжу къэнэжын хуейщ.. Мис иджы къызгурыIуащ псори! Псори!. Сыту пIэрэ апхуэдизу къыбгурыIуар?. А уи хэкупсэ жыхуэпIэр фэрыщIагъщ, псэ фIейр къуэбгъапщкIуэу аращ! (къотэджыж). Узэрыхуейуэ зыгурыгъаIуэ! Сэ абы сызэреджэр уи хэку цIыкIум хууиIэ лъагъуныгъэщ!. Хэкушхуэр-щэ? Бий гущIэгъуншэм лъабжьэкIэ ихь Хэкушхуэр фIыуэ умылъагъужу ара, ныбжьэгъу усакIуэ? Е «зиусхьэн усакIуэ» жысIэмэ, нэхъ къапщтэрэ? Ухуейкъэ ди Хэкушхуэм укъыщыжыну? (гуащIэу). Къызэджэмэ, сыкъыщыжынущ, къэрабгъэм сащыщакъым си гъащIэм! Уэ сызэхэпщIыкIынукъым зэи. Сэ зи гугъу сщIыр ди тхыдэм, адыгэм, шэрджэсым, уеблэмэ балъкъэрым я тхыдэм и Iыхьэщ! Дызыщыпсэу Хэкушхуэм щхьэкIэ си гъащIэр стынуи сыхьэзырщ!. ФIэщщIыгъуейщ. Зи насып къикIахэм уащыщщ уэ, хэти ещIэ.. Сыту пIэрэ насыпышхуэу къызэуэлIар? (и дзэхэр зэтрикъузэу). Мис а къыпщхьэщыжхэрщ жыхуэсIэр. Ахэр мыхъуамэ, илъэсищ-плIы ипэкIэ а уи ныбжьэгъухэмрэ уи егъэджакIуэхэмрэ здэкIуам уакIэлъыкIуэри уащыгъупщэжат. Цагъуэ Нурий жыпIэн, Дым Iэдэм жыпIэн, Нало Жансэхъу жыпIэн – хъункъэ ар бийхэм я цIэу? Уи гугъэ дяпэкIи псори къыпхуэгъуу екIуэкIыну? Хьэмэрэ ящыгъупщэжа уи гугъэ минрэ щибгъурэ щэщIрэ тIу гъэм, Бахъсэн районом и инспектору ущылэжьам, колхоз Iуэхур умыгъэдахэу, къуажэдэсхэр партым и унафэм 105 Драматургие
пэщIэбгъэувэну узэрыхэтар? Зы усэ цIыкIу буцIырхъмэ, псори теплъэфэжа уи гугъэу ара? Хьэуэ, зиусхьэн! (И Iэпэр ищхьэмкIэ еший.) МобыкIэ фIы дыдэу ящIэж Тыркум щыблэжьахэри, иужькIэ Франджым щыбгъэхъахэри. Сыт уэ щыпщIар а капитализмэм и
гъуэмбым? Хэт-тIэ, икIэм-икIэжым, уэ узыхуэлажьэр, ЩоджэнцIыкIу Алий?
А л и й (зызэтриIыгъэу). Делагъэщ жыпIэр. Делагъэ зэфэзэщщ! Ди цIыхубэрщ сызыхуэлажьэр! (Iэлу). Ахьей, цIыхубэм я бий Къалмыкъ БетIал и блыгум ущIэтыну тынш икIи хуабэ хъунт. Ауэ Къэбэрдейм и усакIуэ пажэми къыхуэгъун хуейтэкъым мыпхуэдэ жыIэкIэр: «Совет властым и унафэщIхэм я гугъэу пIэрэ гупсысэ щхьэхуитыр дакъузэкIэрэ Урысейм сэбэп зыгуэркIэ хуэхъуфыну?» ДымыщIэ уи гугъэ уи усэхэм ящыщ зыгуэрхэр къытебдзэми, нэхъыбэр зэрыбгъэпщкIур? Сыту пIэрэ ахэр зытеухуар? КъыдгурыбгъэIуэфыну?.. Аращ-тIэ.. Дэри дынэфкъым. (и пIэм къришауэ). ГъэщIэгъуэнщ уэрэ сэрэ зы хьэуакIэ дыбэуэн хуейуэ къызэрытхуихуар! (нэхъри къызэрыкIауэ мэкIий). УмыбауэтIэ! Умыбауэ! НэгъуэщIыпIэщ дяпэкIэ уэ ущыбэуэнур, мис иджы абы шэч лъэпкъ къытесхьэжыркъым сэ! УмыпIащIэ, уIуувэнщ а уи нэ къызыхуикI фронтым, сэ слъэкI къэзгъэнэнкъым абы папщIэ.
А л и й (ерагъыу зиIыгъыу). Шэч къытесхьэркъым. ФIыщIэ пхузощI, занщIэу блыным себгъэувэлIакъыми., зэрылъагъу зэрымыхъур IупщIу, зызэхуагъэзауэ зоплъ. Макъамэ гууз къоIу.
ЗытэлайкIэ сценэр кIыфI къохъури, нэху хъужа иужькIэ нэгъуэщI пэш цIыкIу долъагъу, япэ къатым хэту. А макъамэ дыдэр хуэму къоуэ. А л и й стIолым бгъэдэсщ, гукъыдэж иIэкъым. СтIолыщхьэм уэздыгъэ щыщIэгъэнащ. и Iэрытххэм хэплъэурэ, пIащIэу зэщIекъуэ. И щхьэгъусэр хуэму къыщIохьэ. (Iэдэбу и щхьэгъусэм кIэлъоплъ). Сабийхэр жеижащ. (ЛIыр зэрызэхэуам гу лъетэ). Зыгуэр къэхъуа, Алий? Щхьэ узэхэлъ мыпхуэдизу? Пщэдей аргуэру Бахъсэн пшэну уи Iэрытххэр? Бгъэсыжыну ара? (зыри жимыIэу зыкъомрэ хоплъэ). Хьэуэ. Ауэ пэжу къыщIэкIынщ уэ жыпIэр. Быдэу гъэпщкIун хуейщ мыхэр. Ди къуажэжь Старэ Крепостым зыми къыщалъыхъуэнукъым мы си Iэрытххэр. Мыбы (тхылъымпIэ зэтелъхэм и Iэр трелъхьэ), сызыщытхъужынщи, стхам я нэхъыфIыр хэлъщ, абы нэмыщIкIэ нобэ ущIаукIынкIэ хъуну куэди. Нэзмыгъэсауи Iэджи къэнащ, бетэмал. Ауэ. сабийхэмрэ уэрэ дзыхь фтесщIэркъым, зыфхъумэн хуейщ. ПхузэфIэкIыххэмэ, схуэхъумэ мы тхыгъэхэр, ШэIидэт. Хэт ищIэрэ, 106 Драматургие
зэм-зэм къытрадзэнкIи хъунщ. Сыпсэумэ, сыхэлэжьыхьыжынщ
иджыри. (къэщтауэ). Сыт къэхъуар, Алий? ЕтIуанэ къатым тес ди гъунэгъум деж укъызэIыхьауэ укъехыжащ. УгуфIэжу укъэкIуэжати нобэ, тхылъыщIэм и вёрсткэр къэпхьри.
А л и й. Пэжщ, сыгуфIат. Ауэ, плъагъурэ, цIыху тэмэмым и гъащIэр зы напэншэм щепха щыIэщ. Ди гъунэгъури абы ящыщщ. Хуэсакъ абы, ШэIидэт, цIыху щIагъуэкъым ар!. КхъыIэ, сумыгъэшынэ. Дыкъащыну ара? Апхуэдэ шынагъуэ щыщыIэхэм деж уи Iэрытххэр зэщIэпкъуэу Бахъсэн пшэурэ щыбгъэсу щытащ. Иджыри дгъэсмэ нэхъыфIу пIэрэ?
А л и й (игу щIэгъуу, щхьэгъусэм йоплъ). Дыкъащыну къыщIэкIынщ. ПщIэнукъым. Ауэ мыхэр бгъэсынкIэ Iэмал иIэкъым! Мыбы си гупсысэ нэхъыщхьэхэр, си гущIагъщIэлъхэр итщ! Хьэуэ, си псэм хуэдэ, мы тхыгъэхэр зыми Iэрыхьэ хъунукъым, дауэ тщIыми тхъумэн хуейщ. Дауэ тщIыми! Ди бынхэм папщIэ, ди Хэкум папщIэ! КъэкIуэнум папщIэ. И чэзур къэсмэ, къащхьэпэжынщ лъэпкъми фэри.
Ш э I и д э т. Хъунщ, Алий, къызгурыIуащ. Умыгузавэ, гъэпщкIупIэ къахуэзгъуэтынщ сэ абыхэм.
А л и й (ешауэ, погуфIыкI). ЦIыхубзхэм гъэпщкIупIэ нэхъ я куэдщ, дауи.. Мис мы сундукым дызолъхьэри, Къэхъун изогъашэ си шыпхъум деж. Абы хъума щыхъунущ ар. Ауэ. си псэм ещIэ, мы Iэрытххэм я закъуэкъым уэ узыгъэгузавэр. (къотэдж). Гъэхьэзыр си хьэпшыпхэр, ШэIидэт. Куэд мыщIэу фронтым сагъэкIуэнущ.
Макъамэ гууз къоIу. и нэхэм щIэдиихьащ гуауэрэ нэпсрэ. абы бгъэдыхьэри гуапэу IэплIэ хуищIащ. Минрэ щибгъурэ плIыщIрэ зы гъэм и ноябрь мазэм и пэщIэдзэщ. Дунейр уаещ. НэмыцэIуэр гъущI кIапсэ банэ тIуащIэкIэ къэхухьащ, плъыр лъагапIэхэр къащхьэщытщ, прожекторхэм, зызэбладзу, Iэгъуэблагъэр къагъэнэху. Шэщу щыта гуэщыжьхэр, жыжьаплъэу щыболъагъу. ЩIэх-щIэхыурэ пулемёт уэ макъыр къоIу, адэ-мыдэкIэ щызэхыбох уIэгъэ ящIахэм я щэIу, гыз макъхэр. Сценэ гупэм гъэрхэр сатыру еувэкIауэ щызэхэтщ. Санитар блоккIэ зэджэ баракым къыщIаша сымаджэхэр, къарууншэ хъуахэр, шхын къратыным поплъэ. Шхын гуэшыпIэм пэгъунэгъуу, ерагъкIэ зэфIэтрэ зым адрейм зыщIигъакъуэу, щытщ къашагъащIэ бгырысхэр, абы яхэтщ, ,. Абыхэм я ужьым итщ уIэгъэ ятелъым зи къарур щIиха урыс щIалэхэр, я ныбжькIэ илъэс тIощIрэ тхуШхыныр зыгуэш пщафIэ бэвыр зэпымычу ятокIие гъэрхэм: «Къащтэ уи шынакъыр! БлэкI! Зыгъэхъей!». Макъ гъумыщIэкIэ абы дожьу зи бгъум мыжурэ пIащIэ щэщI нэхъыбэ хъуркъым. 107 108
Драматургие
кIэрыщIа -: «Форбай! Форбай! Форбай!» («БлэкI, блэкI!»). Унтер-офицер кIэрахъуэ и бгъум гуэлъу къыщытщ, зэм щымщ, зэми и дэIэпыкъуэгъухэм ящытхъу хуэдэурэ егъэпIащIэ.. Гут! Карашо! (и щхьэр къыхуигъэщхъыурэ). Гут, пан офицер! Ауэ сытми гут! -. Форбай! Форбай! Форбай! (штабс-фельдфебелым зыхуигъазэу). ЩIыIэщ нобэ. (Гъэрхэр игъэпIащIэу ящIокIие.) Шнель, шнель! Бистро кушать, карашо работать! (щэхуу). Еплъыт мо шхын зыгуэшыжьым. Сыту псынщIэу зрагъэса мобыхэм я дзэлыфэр хуатIрэ дыдейхэм хьэм ещхьу «ебэну». Дэни къикIрэ апхуэдэ напэщэжхэр.
А л и й. Псэуну хуейхэщ. Я лъэпкъэгъухэм нэхъ хуабжьу «ебэныхукIэ», я Iуэхур нэхъыфIу аращ абыхэм.. Хэт мыдаIуэми, шхын иратынукъым! ЕтIуанэу шхын къищтэну бгъэдыхьэм удын ихьынущ!. Плъэгъуа нэжэс! (Алий жиIэр зэхихащи, макъ икIакIэ, къарууншэу). ЦIыхуу дабжыркъым дэ мыбыхэм. Дэри цIыху сурэтым дитыжкъым. Iэмалыншагъэм и IэмыщIэм уихуамэ, сыт пщIэн. ЦIыхугъэ сыт жыхуэпIэхэр щыщыIэкъым мыбдеж, хьэкIэкхъуэкIагъэр щытепщэ хъуащ. Ди гъащIэр мыбыхэм я IэмыщIэ илъщи, дыкъезыгъэлыни щыIэкъым, тхьэ IэмыркIэ зыгуэр къэмыхъумэ.
А л и й (игъэщIагъуэу). Уи ныбжьымкIэ гъэщIэгъуэну уогупсысэ. ЩIэныгъэ уиIэу, куэд уеджауэ къыщIэкIынщ уэ урыс щIалэр. Ауэ пасэIуэкъэ апхуэдизу куууэ гъащIэм упхрыплъыну? АрщхьэкIэ. мы дыздэщыIэм ущыIэу гугъущ нэгъуэщI зыгуэр уегупсысыну, Iэмалыншагъэмрэ мэжэщIалIагъэмрэ къищынэмыщIа.. Ущоуэ, ныбжьэгъу, сэ сыбелорусщ. Ауэ, мис мы си ныбжьэгъур урысщ, ари Иванщ. Зы барак дыщIэсщ фэрэ дэрэ. Дыгъуасэ фыкъыщашам фыслъэгъуащ.. ДызэрыцIыхунщ-тIэ. Сэ сы-Алийщ, си гъусэхэр Лалурэ Мэсхьудрэщ. Кавказым къикIауэ куэд исщ мы Iуэм, ахэр барак нэхъ жыжьэм щаIыгъщ. Дэ щыр мыбы дыкъагъэкIуащ. Сэ сызэрыкъарууншэра хъунщ, мыдрейхэри уIэгъэщ.. Ди баракым щIэсыр псори апхуэдэщ, зи лъэ щIэхуащ е уIэгъэщ. Фэр щхьэкIэ зыгуэр лъэIуащ зэрыжаIэмкIэ, хъумакIуэхэм ящыщу зы лIышхуэ. (щIыIэ-щIыIэу). Дигъэунаи. Ди лъахэгъухэр зэ-. Шум игу кIуэдмэ, шыри жэркъым. Уигу умыгъэкIуэд, рыщыту абыкIэ къэнащ.
щIалэфI! Драматургие (гъумэтIымэу). Ажалым дэнэ ущыпэплъэми псори зыкъэ?..
У р ы с И в а н. УщIалэIуэщ уэ иджыри. Фи псэр пытщи, а къыфщхьэщыжам тхьэ фыхуелъэIу. Гузэвэгъуэшхуэм фыкъригъэлами фщIэркъым абы. Адыгэхэр мо шэдымкIэ яхуа си гугъэщ.. Фи тхьэракъым дэ дызэлъэIур, Алыхьыращ! я гъусэ адыгэ щIалэм хуэмыарэзыуэ йоплъ. Ауэ тIуми зыри
жаIэркъым.
А л и й (Мэсхьуд зыхурегъэзэкIри). Мыпхуэдэу умыгурбиян, къекIуркъым ар адыгэ напэм. Зыри къыдащIакъым дэ мы щIалэхэм. (ИужькIэ белорус Иваным зыхуегъазэ.) Хэту пIэрэ а лIыр?. СщIэркъым, тэтэрхэм ещхькъым. ХъумакIуэхэм тэтэр куэд яхэтщ. Кавказым къикIауэ хузогъэфащэ. Аращ, е адыгэщ, е балъкъэрщ. Куэдым ядэIэпыкъуауэ ягъэхъыбар. Ауэ зыми жевмыIэ, бэлыхь фыхэхуэнщ ари фэри. Долэтджэрий жаIэу зэхэсхащ и цIэр. И унэцIэр сщIэркъым.. Дыгъуасэ гу лъыстат сэри абы. ХъумакIуэхэм еIущащэрт ди дежкIэ къаплъэурэ. ТеплъэкIэ адыгэм ещхьщ.
М э с х ь у д. Пэж дыдэу баракхэм адэкIэ шэд? Дыдейхэр яшэнкIи хъуну абыкIэ?. Аращ ягъэхъыбарыр. Ауэ, хэт ищIэрэ, а Долэтджэрийм къригъэлыфынкIи хъунщ фыфейхэр. Шэдыр куу дыдэкъым. ЦIыху минхэр ирахулIауэ Iутщ абдежым. ЗауэлIи, цIыху мамыри – Iэджэу зэхэкIутащ. А тхьэмыщкIэ къомыр жэщ псом я лъэгуажьэм къэсу псым хэтагъэнщ. Я насыпыншагъэщи, жэщ къэс уэшхри къошх. Псыри щIыIэмылщ, зэщIэщтхьэу хуежьэнущ куэд мыщIэу. Ноябрь мазэщ, сыти жыIи.. Ди дежкIэ щIымахуэр пасэу къос, ауэ зэкIэ къетIэтIэхыу щытынущ.
У р ы с И в а н. А шэдыпсым хэт тхьэмыщкIэхэм зыщагъэпсэхур махуэм лэжьапIэм щахуращ. Абы я Iуэхур зэриухыр гурыIуэгъуэщ. Хьэдэу щэ бжыгъэ. Ахэр гу цIыкIукIэ яшэ мо щихухэм адэкIэ щыIэ щIытIым нэс. Ихуэжыркъым цIыхур мы Iуэм, аращ. Гъэрхэр изу, мафIэгухэр къокIуэри-къокIуэ, адэкIэ яутIыпщыныр къызэтрагъэувыIащ зэкIэ. Уз зэрыцIалэри къахыхьауэ жари кърахьэкI, хэт тиф узщ, хэт ныбэ узщ. Мис а капитан Лангут жыхуаIэ хьэщхьэрыIуэращ псори зи кIэм къикIыр. Сымаджэхэм сэбэп яхуэхъуным и пIэкIэ ищIэри? ТхьэмахуитI-щыкIэ шэдым хэта сымаджэхэр барак-бараккIэрэ щIегуашэ. ЗэрыцIалэу, псынщIэIуэу зэтелIэн хуэдэу.. Ардыдэщ. 109 Драматургие
А л и й. КIуэдыпIэу аращ мыр. Адрей адыгэхэм я хъыбар зэхыумыхауэ пIэрэ? Дэ зы вагон дыхъуу дыкърашэжьат, Гомель деж иджыри зы тIощI хъун къыщытхагъэтIысхьат.. Къашахэр зэхадзри, заулкIэ зы баракым щаIыгъщ. Мис а фэ фыздэщыIара хъунщ. Шэдым пэгъунэгъум.. ГурыIуэгъуэщ. (Лалу хуэму жреIэ.) Зэхэсхат сэ абы и хъыбар. Шэч къытепхьэрэ, Лалу, сэ епцIыжакIуэхэр цIыхум зэрахэзмыбжэм? Ауэ мо лIым и Iуэхур нэгъуэщIщ.. Сыту?. Таучэш лъэпкъыр Кавказым ирашауэ щытащ етIощIанэ гъэхэм, совет властыр зэрагъэуву. Долэтджэрий яIэщIэкIри, хамэ къэрал кIуауэ щытащ, Германыра си гугъэщ. Ауэ адыгэм и хэку щыгъупщэрэ?! И гур къеIэ хъунти, мис иджы нэмыцэм ящIыгъуу къигъэзэжауэ, къулыкъу яхуещIэ. Гъэр куэд къригъэлауэ зэхэсхащ. Адыгэхэм къищынэмыщIа, ди Хэку къикIа журтхэми ядэIэпыкъуащ. КъызэрыщIэкIымкIэ, дэри абы ажалым дыкъригъэлащ мызэкIэ. (къызэфIэзэрыхьауэ). Нэмыцэм яхэтщ ар!. Дыгъуасэ фи насып текIуауэ фыбж хъунущ. Ауэ мыбдежри нэхъ бэлыхькъым.. Ауэ сытми къикIа ди насып. Дауи щIыи, дылIэнущ хьэ лIэкIэу. Мыбдежми мобдежми аракъэ ар?. Иджыри зыгуэр вжесIэнут. Лангут мы хьэпсым и япэ офицеру дэтщ, сытри и IэмыщIэ илъу. Тхьэмахум зэ зэштегъэууэ ищIэри?. Сыт ищIэр?. Баракым къыщIохьэри, хъуакIуэ-щакIуэу щIэтщ. Хьэфэ баш гуэр иIыгъщи, гъэрхэм яхоплъэ, зэштегъэупIэ ищIынур къыхихыу. Щы, плIы, тху, зыхуейм хуэдиз. И гукъыдэжым елъытащ. ЕпсэлъылIэу щIедзэри, зыгуэр игу иримыхьмэ, лъыр къаIурыхуу еукI. Зыгуэрым и ней щыхуакъэ – и плъэкIэр игу иримыхьамэ, е щхьэ плъыжьмэ, псалъэм папщIэ, – занщIэу гъущI кIапсэ банэм деж Iурегъашэ.. Езым и IэкIэ баракым щIиукIыхьаи тлъэгъуащ. ХьэдэщIэлъхьэ гупыр жэщи махуи мэлажьэ. Гум щIащIэри езыхэращ, шыкъым. Из ящIри, йокъу щIытIхэмкIэ. Аращи, зэвгъащIэ: Лангут и нэм ущIэмыплъэмэ нэхъыфIщ, моуэ зыбгъэделэурэ уекIуэкIым уи сэбэпу аращ.. Тхьэм фигъэпсэу, къуэшхэ. Дысакъынщ. - абыхэм гу къалъитащи, - зыгуэрхэр жреIэ. япэщIыкIэ дежкIэ къоплъэри, иужькIэ къабгъэдохьэ. 110 Драматургие (зигъэпагэрэ зримыпэсу къахуеплъыхыу). Швайне! (Хьэфэ башымкIэ Алий и нэкIум къоуэ, апхуэдэуи ИванитIым къахоуэ).! (Башыр Лалурэ Мэсхьудрэ дежкIэ еший).! Iуфш аддэ! i i! - сатырым къыхеш. -. Фышхэну хуит фищIкъым зиусхьэн лейтенантым. ЛэжьакIуэ фыкIуэнущ! (зэпIэзэрыту къоджэ «Къамботрэ Лацэрэ» романым щыщ сатырхэм, иужькIэ урысыбзэ зыкъещIри). Опусти своё оружие, и дай мне сказать.
Я тоже сын человеческий. -. Щыгъэт! Швайне! (Алий дежкIэ зегъазэри, башымкIэ зытрешащIэ). -. Усэ къеджэ хуэдэщ, зиусхьэн Сыт жыпIар?
лейтенант!. Ер зымыщIэм фIыр ищIэркъым.. УрысыбзэкIэ жыIэ! (зэпIэзэрыту). Зла не знавший – добра не понимает. 111
Народная мудрость.
М о з е р б а х. Пэжщ, штабс-фельдфебель, усэм ещхьщ. Усэ фIыуэ зылъагъу куэд ис хуэдэщ мы ди лагерым, ауэ. (шынарэ кIэзызу). Езым. езым етх, зиусхьэн! Ар Къэбэрдейм и усакIуэ пажэщ!
Л а л у (губжьауэ, Мэсхьуд и джабэм IэфракIэкIэ йоуэ). ЗэтепIэ уи жьэр!..
М о з е р б а х (игъэщIагъуэу, Алий зыхуегъазэ). Мис ар
хъуат. Ди клеткэм бзу хьэлэмэт къилъэтаи! Езыр цIыкIуу, ауэ. бзуушхуэу. Ер зымыщIэм фIыр ищIэркъым, – жыбоIэ-тIэ! Хъарзынэщ, хъарзынэщ! Сымаджэщ, къарууншэщ, ауэ пагэщ! Кавказым ущыщ? Убгырыс? Уэрэ сэрэ дызэпсэлъэнщ, бзу пагэ цIыкIу. Уи цIэр, дауи, кавказым щыщ Гётещ. абы зыри пидзыжыркъым, и нэм лъагъумыхъуныгъэ къыщIихыу фашистым йоплъ., жэуап къызэрыпимыхынур къыгурыIуауэ, зыхуегъазэ. Модрейм, щошынэри, и напIэр ирехьэх. (губжьауэ). Сыт зыри щIыжумыIэр? Умышынэ. Уагъэшхэнущ, фIыуэ уагъэшхэнущ. ЖыIэ, хэт мор? Уэ бощIэ. УсакIуэ? ЦIыху цIэрыIуэ? Драматургие (кIэзызу). Абы и усэ еджапIэм щызэзгъэщIащ. Анэм теухуауэ. М о з е р б а х. Уоу! Абы и усэхэр еджапIэм щаджу ара? ГъэщIэгъуэнщ! Къеджэт усэ! (къигубзыгъыжурэ). Уэ пщIэрэ уи щIалэ цIыкIур Хы Iуфэм щепэзэзэхыу?
ЩIыпIэ хамэм анэ-адэншэу Къуршыжьхэм ар къыхуэбанэу?
ЩыIэкъым мыбы зы махуи, Iуащхьэмахуэ сигъэлъагъуфу, ЩыIэкъым мыбы зы ани, Нанэ, уэщхьу Iэ къыздилъэфу.. Зыри къызгурыIуэркъым. УрысыбзэкIэ пщIэрэ?. Хьэуэ. Ты плёхо учил в школе русский язык?
Л а л у (хуэмышэчыжу, губжьауэ, Мэсхьуд йоплъ). Нанэ, фIыти сыкъыумылъхуамэ, Бэлыхьхэми ухэзмыдзамэ, Зедзэну уи щIалэ цIыкIур Къэмыхъуу е лIэжыгъамэ.
М э с х ь у д (и нэр Лалу къытримыгъэкIыу, урысыбзэкIэ 112
зредзэкI).
Нана, наверное, лучше бы было Мне не рождаться на свет.
Если б младенцем простуда убила, Меньше бы знала ты бед!. Хватит, пожалуйста!. О, поэт такой вежливый. Я простой сельский учитель. Да, пишу стихи. А это стихотворение о мальчишке, который находится далеко от своей матери, на чужбине, в Турции. Я учился там. Давно его написал. Это не политические стихи.. Нет, нет! Не верьте ему! Он – известный писатель.
Самый главный у нас дома, в Кабарде. Заслуженный деятель ис-. Интересант. Тебе (Мэсхьуд зыхуегъазэри) – две порции похлёбка! Заслужил. Штабс-фельдфебель, остальных на работа! В дробилка. Трудно работать! И заслуженный поэт – тоже. Учился в Турция? Интересант. Отшень интересант. Мы ешо поговорим. В более приятный компания.
кусств. Драматургие - псори Iуеш, фIэкIа къэмынэу. лъэныкъуэкIэ IукIуэтауэ абы кIэлъоплъ. сатырым хоувэжри, и шынакъым шхын къыхуракIэ, ар гужьеяуэ Iуехри, баракымкIэ еунэтI. Сатырым хэтхэм ящыщ гуэр абы кIэлъоубжьытхэ. Пшапэзэхэуэгъуэщ. ЩIыIэщ. Махуэ псом мывэ ирагъэкъутауэ, гъэрхэр къашэж. ГъущI кIапсэ банэм бгъурыту цIыху зытIущ гум зыщIащIауэ ялъэф, здэкIуэм къызэщIакъуэж къару ямыIэжу укIурийуэ лIахэр. (Алий зыхуигъазэу). Плъэгъуа? (ерагъкIэ къыдришейуэ). Хэт?. Гум щIэщIахэр. Хьэдэхэр яшэри къуэм дадзэж.. Слъэгъуащ. Шыдыгъу Лэкъумэн ерагъкIэ къэсцIыхужауэ аращ, и фэм зидзащ. Хьэлъэщ абы я лэжьыгъэри.. Абы нэхъ лэжьыгъэфI щыIэкъым мыбы.. Дауэ жыпIэфа. Фейдэ яIэщ. ЛIахэм я щыгъын, вакъэ сытхэр щIакхъуэ, тутынкIэ къэпхъуэж хъунущ.. Хьеуан хъуа мыхэр.. Псэр IэфIщ, Алий, упсэуну ухуеймэ, умыщIэн щыIэкъым. 113
Сэлам къыуахыжащ дыдейхэм.. Хэт дыдейхэр?. Мыбы ис ди хэкуэгъухэм.. Полтавэ деж дыщаубыдам си гъусахэми?. Къэжэр Индрисщ жыхуэсIэр.. А-а. Дауэ щыт езыр?. ЗиIыгъщ. Уэд хъуащ жумыIэмэ.
А л и й. ЛIыгъэ хэлъщ абы. ПщIэжрэ абы уэрэд зэрыжиIэр, къызэрыфэр? нущ.
Л а л у. Иджыри уэрэд яфIыжеIэр мы хьэпсым здисым. ХъумакIуэхэм Iэджэрэ къыкъуалъхьащ абы щхьэкIэ. Индрис адыгэлI нэсщ, умышынэу уи дзыхь ебгъэз хъуЛ а л у. Гомель деж сэ сщIыгъуу нэмыцэIуэм исахэми сэлам къыуахыжащ. Нобэ мывэ къутапIэм адрей кIапэмкIэ къыщыпагъэуващ ахэр. Дэри пщэдей абыкIэ дашэну жаIэри, дызэрылъагъунщ. МафIэгум дису щIакхъуэр зэрыбгуэшар псоми ягу къинэжащ, пщIэ къыпхуащI. ЩIакхъуэм и закъуэкъым къыщIыпхуащIыр. Уи усэхэм гукIэ къоджэ. ЗыщIэжхэр. (заулкIэ щыму щытри). А щIакхъуэмрэ а цIыхубз дыщэмрэ си гъащIэкIэ сигу ихунукъым. Сэри. ЦIыхубз щихът. 114
Драматургие. Уоу Алыхь, и псэр тыншыжауэ къыщIэгъэкI.. Тхьэм жиIэ. Абы узэрыхуэзэрэ Алыхьым и цIэр куэдрэ жыпIэ хъуаи, Алий.
А л и й. НэгъуэщI сыт къытхуэнэжыр? Уи псэр пытыху, аращ гугъапIэу уиIэр. Уэри тхьэ елъэIу, Лалу, зэран хъункъым.. СелъэIунщ. НэгъуэщI зыри жиIакъэ Индрис?. ЖиIащ. Уи щхьэр хъумэ, сакъ, къыбжиIэжащ.
А л и й. Тхьэр арэзы къыхухъу. Ауэ. сыту пIэрэ апхуэдэу щIыжиIар? Шынагъуэ гуэр щыIэу ара?. Ардыдэщ. ХъумакIуэхэр уэ ямылейуэ къыпкIэлъоплъ, унафэ къыхуащIауэ.
унафэ ищIауэ жаIэ.. Дэнэ щыпщIэрэ?. СощIэ, щыжысIэкIэ. Мис а лейтенант щхьэ плъыжьым. Сыт иджыри жаIэр?. Уи фIыгъэкIэ, ди лъэпкъым хуэмыфащэ лэжьыгъэ фIей къытлъамыгъэсу жаIэ. Узбекхэм нэхъ ирагъащIэ ахэр.. Сыт абы си фIыщIэу хэлъыр? Алыхьырщ зи фIыщIэр. Алыхьым и ужькIэ, сызэригугъэмкIэ, зы цIыхум и фIыщIэщ. (щэхуу). СощIэ жыхуэпIэр. Мыдэ мывэ къуагъым зы гъэщIэгъуэн гуэр къыкъуэкIащи. Сыт гъэщIэгъуэн?. Сыщымыуэмэ, лы гъурщ.
А л и й. УкъыздэгушыIэу ара? Дэнэ мыбы лы гъэгъуа къыздикIынур? Ауэ щыIэпами, си лъатэ узым езэгъынутэкъым. Мыбы я хъудырыпсыр нэхъ зэгъщ си дежкIэ.. Уи фIэщ хъункъым, Алий! Ди деж щапщэфIым ещхьщ. Къэуат щIэлъщ зи мыхъуми, къару тIэкIу къытхилъхьэнщ. Умышхми, уи жьэм жьэдэлъхьи, и IэфIыр щIэкIыху жьэдэгъэлъ.. Таучэш Долэтджэрийщ зыгъэпщкIуар, дауи. Ардыдэрщ. НэкIэ сигъэлъэгъуат, мобдеж зыщыплъыхь, А л и й. Дауи мышынарэ. Ауэ. дзыхьыщэ хуэсщIыркъым абыи. ДэнэкIэ щагъэлажьэу пIэрэ нобэ ди ИванитIыр? (и Iэр ещI). Мес мо шэд лъэныкъуэмкIэ.. ЩIытI кърагъэтIынуи? Л а л у. Ара си гугъэщ. Кхъэр яхурикъужыркъым. Нобэ жери.
къекIуэлIэжмэ, деупщIынкъэ. ЩIалэфIщ ахэр.. Пэжщ, дзыхь яхуэпщI хъунущ тIуми.. Ахьей, дэ ди шейтIаным ещхькъым. Хэт жыхуэпIэр? Мэсхьуд?
8 Заказ №2210 Драматургие
Л а л у. Ардыдэрщ. Фашистхэм щхьэщэ яхуещI, и дзэлыфэр. Псэ махэщ-тIэ, сыт епщIэнур. Адыгэ анэ къилъхуауэ яхуетIри дэтщ.
пщIэнукъым.
Л а л у. БжызоIэри – шейтIанщ! Хьэм къилъхуа цIапIэ! Ар щыту, упсалъэ хъунукъым, урыс щIалэхэми яжеIэн хуейщ. Ди адыгэхэми ящIэмэ нэхъыфIщ. Уэ узэрищар кърыращIэ псоми. Дауэ мыхъуми, сэ абы сепсэлъэнущ, зыми зэхимыхыу.. Ппу, хьэрылъху! Алмэстым и цIэр жыпIэмэ, лъэбакъуищ къеч, жи. Мес, щытщ баракым деж зеплъыхьри. ЛIэныгъэм нэхърэ емыкIум фIэлIыкI жыхуаIэр зэхихакъым абы. А л и й. Адыгэр пхуэгъэшынэнукъым, ауэ пхуэгъэукIытэнущ. Сеплъынщ тIум хуэдэуи. (фIэмыфIурэ баракымкIэ еунэтI). Я Алыхь, къыддэIэпыкъу! Си нэм имылъагъужащэрэт мы Мэсхьуд шейтIаныр! къыбгъэдолъадэ.. Сыт нтIэ абыкIэ къыпхэхъуар, Мэсхьуд?. Сэ. сэ. сэ.
А л и й. Къэрабгъэу укъыщIэкIащ дыгъуасэ. ЛIыгъэ хэлъу щытмэ, цIыхум адыгэ лъэпкъым и напэр ехъумэ, адыгагъэ хэлъщ жыхуаIэжри аращ. Уэ укъызыхэкIа лъэпкъыр пщIэжрэ? Сыт апхуэдэу щIэпщIар?. Къысхуэгъэгъу, кхъыIэ! Лалуи схужеIэ къысхуигъэгъуну, ахъумэ сиукIыным хуэдэу къызоплъ. Сыхуеякъым сэ. Илъэс тIощI срикъуакъым сэ иджыри, сыхуейкъым сылIэну.
А л и й. Пщыгъупщэжа хуэдэщ. Адыгагъэр зэтезыIыгъэр лIыгъэщ, напэщ, укIытэщ. ГъущI банэм укIэрагъэуватэкъым, пэжкъэ?!. Фэ къывгурыIуэркъым. Уи гъащIэр къызогъэл сэ.. Сэри? УукIытэжыххэкъыми, зауэлI! (щIакхъуэ ныкъуэ къызыкъуехри, егъэпщкIуж). Мыр ууейщ. Нобэ мо унэшхуэм сраджэри, уэр щхьэкIэ къыспкърыупщIыхьащ. Мис а офицер щIалэ щхьэ плъыжьыращ нэхъыбэу къыпщIэупщIэр. НэхъыжьыIуэуи зы капитан щIэсащ, Лангутщ и унэцIэр. Ахэращ лэжьыгъэ къызэзытар. Мис, щIакхъуэ ныкъуи къызатащ, уэри сыбдэгуэшэну унафэ къысхуащIри. Уэ уи лъатэр къоуз, умэжалIэ хъунукъым.
А л и й (игъэщIагъуэу). Уэ сэ слъагъур ушейтIан дыдэщ! СыпфIэгуэныхьщ, ара? ЕпцIыжакIуэм и щIакхъуэ дауэ сэ зэрысшхынур? Шхын щхьэкIэ сылIэмэ нэхъыфIщ!. А белорус фызыжьым къеIыпхати-тIэ? ЩIакхъуэр 115 Драматургие
щIакхъуэщ хэт ейми. Уэ, Алий, уи фIэщ хъурэ Советхэм къагъэзэжыну?
А л и й. Хьэуэ, щIакхъуэ псори зэхуэдэкъым. А цIыхубзым и гум къыбгъэдэкIыу къыдитащ ар, шхын щхьэкIэ дыщылIэм дыкъригъэлыну хэтащ зэрыхузэфIэкIкIэ. Щихът а цIыхубзыр. Мыбыхэм уагъашхэ хуэдэурэ узрагъэуэсэну аращ, укъызыхэкIахэм уепцIыжын щхьэкIэ. Дыджщ уэ уи щIакхъуэр. Дыдейхэм къагъэзэжынущ Iэмал имыIэу, уи фIэщ щIы! Егупсыс иджы, апхуэдэурэщ Хэкум зэрепцIыжыр.. Хэкум жыпIа? ДызэрыхыфIидзам иужькIи? Сыт, дыхыфIидзакъэ? Хэку. Мес, нэмыцэхэм жаIэ, гъэру яубыдауэ хъуар
епцIыжакIуэм хабжэу. Мыбдежым псэууэ дикIми, дагъэтхъэнукъым. Сыт, ди командирхэракъэ къыдэпцIыжу ежьэжар, зы псалъэ къыджамыIэу?. Зауэщ мыр, щIалэ. Пэжщ, зэкIэ ди Iуэхур щIагъуэкъым. Фашистыдзэр нэхъыбэу къыщIэкIынт, зэрымыщIэу къызэрыттеуари, къэрабгъэ къызэрытхэкIари абы хыубжэмэ. Мис а уи офицерхэм щыщи яхэтщ абы. Ауэ псори епцIыжакIуэкъым, уи фIэщ щIы! Зэрымыхъун защIэу къежьат дэркIэ мы зауэр. Аращ уэри сэри мы кIуэдыпIэм дыкъыщIихуар. Ауэ уэ присягэ птащ! Сэ сыхунэсакъым. Iэщэ дыди сIыгъакъым си гъащIэм! Ауэ сыт тщIэн, ди Хэкур гузэвэгъуэ хэхуащ.. Дэнэ щыIэ а Хэку жыхуэпIэр?. Дэнэ дежи, Мэсхьуд. Мыбдежи, ди Къэбэрдей-Балъкъэрми. Дэнэ дежи ди Хэкущ! НэгъуэщI диIэкъым. Присягэ сыхуейкъым сэ бийм и къурмакъейм зыщIэздзэн папщIэ. ИтIани бжесIэнщи, а цIыхубзым хьэкъ сщищIащ тхьэр уи гум зэрилъын хуейр. КъурIэныр зджащ сэ куууэ, ауэ молэм ещхьу псоми тхьэ сахуелъэIуу сыщытыфакъым зэи. Иджы си закъуэу сыкъызэрынэу солъэIу Алыхьым, солъэIу хуит дыкъэхъужыну, си унагъуэр къихъумэну, мыбдеж фашистхэм щалэжь щIэпхъаджагъэхэм хуэдэ ялъэмыIэсыну. Си щхьэм сыт кърикIуэми, лIы хуэдэу сшэчыфынщ, ауэ си унагъуэм сытошыныхь. Уэ хэт ущиIэр Налшык? Уи адэр псэу?. Адэ сиIэжкъым сэ Iэджэ щIауэ. Си анэр псэущ, къуэш нэхъыщIэрэ шыпхъу цIыкIурэ сиIэщ, илъэсипщIрэ илъэсиблрэ хъухэу. Гугъу йохьхэр сыздэщымыIэм. Си анэр мылажьэу хъуркъым.
А л и й. Плъагъурэ, къожьэ ахэр. ЛIыхъужьу уахуэкIуэжыну къыпщогугъ, къэрабгъэрэ епцIыжакIуэу укъыщIэкIыну ягу къэкIыххэркъым! ГукIэ уощIэ уэ мы си усэр, пэжкъэ?
Умыдзыхэ, си анэ дыщэ,
ЛIы ищIынщ уи къуэр IэштIымым. 116 Драматургие
Зэман кIэщIкIэ ар нэкIуэжынщи,
Щыплъэжынщ Бахъсэн аузым! Тыркум щыстхауэ щытащ ар иджыри сыщIалэжь цIыкIуу, нэхъ гугъу сыщехьа зэманым, сымэжэщIалIэу, щIыIэм сиукIыу хамэщI сыщыщыIам. (магъ, Алий и бгъафэм и щхьэр ирегъэщIри). Сошынэ сэ, Алий, схуэшэчынукъым! КъыздэIэпыкъу!. ЗэгъащIэ мыр: лIыгъэ зиIэм шыIэныгъи иIэщ. Е улIэн, е улIын, жиIащ адыгэм. (щэхуу). Сэ зы щэху гуэр сощIэ. МахуитI дэкIмэ, зы шынагъуэ гуэр мыбдеж къыщыхъунущ. Iейуэ сошынэ. Ди ажалыр къагъэсыну хъунщ псоми!
А л и й. Къыумыгупсыс иджы. (Хэгупсысыхьауэ, хэплъэу.)
Ноябрым и блыра жыхуэпIэр?. НтIэ, нтIэ. ЛэжьапIэм сыздыIутым зэрымыщIэкIэ си тхьэкIумэм къицырхъащ. Октябрь революцэм и махуэм зыгуэр къыдащIэну ягъэхьэзыр. Лейтенантым мис а адыгэ лIышхуэ Иванхэмрэ уэрэ фызытепсэлъыхьам жриIэу зэхэсхащ. Ухуеймэ, еплъ, къагъэхъунущ абы гузэвэгъуэшхуэ. ДыхэкIуэдэнущ псори.
А л и й. Сыт тщIэн-тIэ, Мэсхьуд, ди натIэм илъым дыфIэкIынукъым. КIуэ, щIыхьэж баракым умышынэу, зыми уи гугъу къищIынукъым. Лалуи жесIэнщ къомыIусэну. Ауэ афIэкIа зыми зэран ухуэмыхъу.. Хъунщ, Алий, тхьэр арэзы къыпхухъу. СокIуэ сэ.. КIуэ, зыгъэпсэху. (Мапсчэ.) КIуэ, сэ тIэкIу сыщытынщ иджыри. Жьы къыспеубыд.
Пщыхьэщхьэ щIыIэщ. Гъэрхэр лэжьауэ къокIуэж. А л и й ерагъкIэ зэфIэту аращ, къэмэхыным нэсащ. НэкъыфIэщI и гугъэжу, хъумакIуэхэм яхоплъэ: абы яхэтщ мазэ ипэкIэ Гомель деж щызыукIа. Абы ирихьэлIэу баракым къыIухьэжати, ямыгъэджалэу зэщIаубыдащ.. ЗыIыгъыт, си къуэш. Къару уиIэжыххэкъыми. Уи лъакъуэр щIэщIэу укъэнащ.. Хьэбыршыбырхэ! Мыпхуэдэ цIыхум лей епхы- (мащIэу жьыIурыхьэгъуэ игъуэтауэ). Жьы къыспеубыд. Си нитIым ялъагъур си фIэщ хъуртэкъым. ЗыIыгъ, бжесIакъэ, Али Асхадович! Хэт жыпIа плъэгъуар? ПцIыху гуэр ухуэзауэ ара? ГъущI кIапсэ банэм и бгъур зэрыщыту хьэдэщ. ХьэдэщIэлъхьэхэм Iуашыну хунэсыркъым, куэдыщэ малIэри.
ну. 117 Драматургие. Хьэуэ, си къуэшхэ. Сэ слъэгъуар цIыху икIэм я икIэжщ. Совет офицеру щытащ, и сэлэтхэр хыфIидзэри, унэм кIуэсэжащ, нэмыцэр къызэрысуи, яхыхьауэ яхэтщ. Гомель деж зы цIыхубз дыщэ и фэр щрихащ абы, Лалурэ сэрэ ди нэкIэ тлъагъуу. ИукIащ АНЭ! Белорус бзылъхугъэ щихът ар. ЩIакхъуэ къытхуэзыхьар арат вагоным деж. Си анэ симыIэжри, си щхьэгъусэри сигу къигъэкIыжат и цIыхуфIагъымрэ и Iущагъымрэ. (Хэплъэу.) СабииплIыр и закъуэ къыхуэнауэ, Iэджэуи гугъу йохь си щхьэгъусэр иджыпсту. (губжь хэлъу). Хьэбыршыбыр Iэджи щыплъагъунущ мыбы. Мис Иванрэ сэрэ апхуэдэ дыдэущ дызэраубыдар, Орёл деж. Си IэкIэ стхьэлэнт а нэжэсыр!. Абыи зы чэзу иIэнщ, псори япшыныжынущ, зыми зыри къыхуэгъунукъым!
У р ы с И в а н. ДызэрыцIыхуакъым дахэ-дахэу. Баракым дыщIагуэри, плIанэпэ зырыз дыдагъэтIысхьащи, дыдэсщ. УегъэджакIуэу зэхэсхат? Сэри аращ, физикэмкIэ Ростов педучилищэм щезгъаджэу щытащ. Япэ гупыр июным и тIощIым къыщIэдгъэкIат, зы махуэ дэкIри, зауэр къэхъеящ. Сэ езыр КубанкIэ сыкъыщыхъуащ, детдомым сыщапIащ. Дызэгъунэгъущ, къызэрыщIэкIымкIэ. ДыщызэрихьэлIами еплъ.
А л и й (и гуапэ хъуауэ). Пэжщ, сэри егъэджакIуэу сыщытащ, къуажэм сыщылэжьащ. ИкIи сытхэу щытащ, зэхэфхауэ къыщIэкIынщ.. Иджыри птхынкъэ. Iэмал имыIэу птхынщ. Псэууэ дыкъелмэ, уи тхыгъэу хъуам сыкъеджэнщ, си бынхэми уэсят яхуэсщIынщ къеджэну. Уэ уи лъахэр фIыуэ зэрыплъагъур къызгурыIуащ а зэхэсха тIэкIумкIи.. Си нэр зэтеспIэм слъагъур си Къэбэрдей-Балъкъэрырщ. Бахъсэн аузым сыщалъхуащ сэ, Старэ Крепость къуажэм. Иджы мис, фашистхэм я зэранкIэ, мы крепостым – Наполеон къыхуэмызэуа крепостым – сыщыIэщ. Жьэ мыгъуэ сипсэлъыкIри жысIат, сылIэмэ, ди къуажэм сыщыщIалъхьэну. Еплъ иджы, зы крепостым сытепсэлъыхьати, километр минкIэ нэгъуэщI крепостым нэс сыкъихьащ гъащIэм. Уи гур умыухыж занщIэу, пщэдей къэхъунур зыми ищIэркъым.
фи лъахэм теухуауэ. (мащIэу пыгуфIыкIыу). ЖызоIэ сытми.. Иджыри зыгуэрхэр къыджеIэжыт, фи псэукIэм, . Сыт вжесIэн. Си адэшхуэ Пщыкъан IуэрыIуатэр фIыуэ ищIэу, джэгуакIуэу щытащ. IуэрыIуатэдж, уэрэдус жиIэу аращ абы 118 Драматургие
къикIыр. Ара хъунщ тхэным, щэнхабзэм гу хузэзыгъэщIари. ИужькIэ си щIэныгъэм хэзгъэхъуэну Тыркум сагъакIуэри, сыщеджащ. Сызэреджэн къэзлэжьу, кхъухь тедзапIэм сыщылэжьащ хьэлъэзехьэу. Шхын щхьэкIэ сылIэ пэтащ. ИужькIэ Франджыми сыщыIащ, ари нэхъ тхъэгъуэтэкъым. (игъэщIагъуэу). Франджыми ущыIа?
А л и й. Абыи сыкъыщыщIидзащ, щIалэхэ. Сытми, дунейр къызэхэскIухьауэ жыпIэ хъунущ. Дэнэ сыкIуэми, я бзэр, я литературэр, я щэнхабзэр зэзгъэщIэну си нэ къикIырт. Псори сфIэхьэлэмэтт. Бзэ зытIущи къэсщIащ. Унэм сыкъэкIуэжри, зыкъомрэ къуажэ егъэджакIуэу сылэжьащ, итIанэ – еджапIэхэр къэспщытэу инспектору, журналисту. Пэжыр жысIэнщи, ди властыщIэми сыщимыгъэтыншар мащIэкъым. Си дуней еплъыкIэхэр ягу иримыхьу, профсоюзым сыкъыхадзыжауэ щытащ. Пэж зэрыжысIэм сытекIуэдэным зы мащIэщ иIэжар.. Тхэн щыщIэбдзар дапщэщ-тIэ?
А л и й. Тыркум сыщыщыIам, илъэс пщыкIублым ситу. Куэд стхащ абы лъандэрэ. Си лъэпкъым, ди тхыдэм теухуауэ, ди IуэрыIуатэр и лъабжьэуи тхыгъэ куэд сиIэщ. Хъун хуэдэу тха яхэту къыщIэкIынщ абыхэми, ауэ зыкъомым селэжьыжами здэнут. Ауэ сыт иджы, зэрыхъун хъуащ. ДжэгуакIуэхэращ сэ си гъэсакIуэу щытар. ИтIанэ, урыс усэ гъэпсыкIэр си усэбзэм къизгъэзэгъащ. Аращ, щIалэхэ, Iуэху мыублэр сублауэ жыпIэ хъунущ, ар усыгъэ ирехъу, прозэ ирехъу, драматургие ирехъу. Иужьрей илъэсхэм, унагъуэр си гъусэу, Налшык сыщыпсэуащ. Къэбэрдей-Балъкъэрым и тхакIуэхэм я зэгухьэныгъэм и нэхъыщхьэу сылэжьащ. Аращ, сыт нэгъуэщI. НэгъуэщI Iэджи къыджаIэжащ уи лъэпкъэгъухэм. Адыгэ лъэпкъыр зэрыпагэ цIыхущ, къыпхужаIэ. «Къамботрэ Лацэрэ» жыхуиIэ романыр хэт гукIэ, хэт тепсэлъыхьыжу ящIэ. Адыгэхэм я дежкIэ мы романыр куржыхэм я «Къаплъэныфэ зыщыгъ лIыхъужь», урысхэм я «Евгений Онегин» палъытэу жаIэ.. Ей, щIалэхэ, зыщытхъужыныр щезгъэжьакIэ, «Къызбрун» зыфIэсща, усэбзэкIэ тха си романым фезгъэджащэрэт! Стхауэ хъуам ящхьэу собж ар! Зауэр мыхъуамэ, сухыным зы мащIэт къэнэжар.. Бухыжынкъэ иджыри.. Дэри апхуэдэу усакIуэ-уэрэдусу тIу диIэщ, Янкэ Купалэрэ Якуб Коласрэ. Ди лъэпкъым, ди хабзэм теухуащ я тхыгъэхэр. ЗэхэщIыкIыгъуэу, дахэу матхэ тIури.. Седжащ тIуми, икъукIэ усакIуэ лъэщхэщ. Максим Горькэр хуабжьу ящытхъуауэ щытащ. Сэри тхакIуэ союзым сыщыхыхьэм си дэфтэрым Горькэращ Iэ тезыдзауэ щытар. 119 Драматургие. КъызгурыIуэркъым, уэ щIыхь зиIэ цIэ лъапIэ къыпхуагъэфэщащ, бронь уиIэн хуеящ. Дауэ укъыщыщIидза мыбы?
А л и й. А-а, кIыхьщ ар. Тхьэм фигъэпсэу, щIалэхэ, фыкъызэрыздэIэпыкъуам щхьэкIэ. Фыкъэмыс щIыкIэ сыукIуриямэ, а фэ фщIэ мащэм сихуакIэт. НэхъыфI сыкъэхъужащ иджы. мапсчэ, и Iэр и жьэм Iуилъхьэурэ. (Алий и гур щIэгъуу). Ерыскъы къэуат ухуейт уэ, дохутыри къоIэзатэмэ арат. «Санитар барак» жаIэ дыздыщIэсым щхьэкIэ, ауэ зы дохутыри мыбы зыми щилъэгъуакъым. ЗэреIэзэу зыщ мыбы щыIэр – гъущI кIапсэ банэращ.
А л и й (хуэму къыдришейуэ). Мис ар пэж дыдэщ. Нобэ си кIэн къикIащ. Хэт щIакхъуэ къысхуеший, хэти, ухуеймэ, лы гъэгъуа къысхурегъэхь. Къысхуэвгъэгъу, си къуэш цIыкIухэ, вжесIэн хуеящ нэхъапэу. Язвэ сиIэщи, си кIуэцIыр къресыкI. Мыбы я хъудырыпс бамэми сыкъегъэжь. ТIэкIу нэхъыфI сыкъэхъуа хуэдэщ. (ФIыщIэ зэрыхуищIыр къапщIэу, гуапэу йоплъ урыс Иваным.) Дауэ мыбы укъыщыхута жыпIа, Ваня? ГъэщIэгъуэну зыри хэлъкъым. Дзыхьыщэ къысхуащIу щытакъым зэи. ГурыIуэгъуэщ зи гугъу сщIыр, пэжкъэ?. Ар дауэ? (зыкъомрэ мапсчэ). УсакIуэ пажэ, цIэ лъапIэ. Абыи иIэт мыхьэнэ, ауэ нэхъ мыхьэнэшхуэ зратыр си адэм и адэжхэр Беслъэн уэркъхэмрэ щауэлIокъуэ уэркъхэмрэ къазэрыхэкIарат.. Сыт абы къикIыр?
А л и й. Мылъку зыбгъэдэмылъыж уэркъхэр жиIэу аращ. Си къуэш нэхъыжьри хужьыдзэм хэтащ зы зэман. Зыгуэрхэм я псэм техуэртэкъым ар, дауикI. КъыскIэщIэтхыхьхэу си дунейр схьащ, цIыхубэ усакIуэм къызыхэкIар ибзыщIащ, жаIэурэ. Пэж жысIэнщи, сэр дыдэм зы хэсщIыкIакъым уэркъылъ тхэтми тхэмытми. Бын пщыкIуз дриIэт ди адэми, гугъу дехьу, уеблэмэ мэжэщIалIэу дыкъэхъуащ. Ауэ си лъэпкъ тхыдэратэкъым а къызэныкъуэкъухэр зэгуэзыгъэудыр. Сыт хуэдэ IуэхумкIи сэ си еплъыкIэ сиIэжти, арат я гум темыхуэр.. Аращ дэнэкIи. Гупсысэ щхьэхуит зиIэр зэи фIыуэ ялъагъуркъым. Сэ си адэри ягъэтIысат. ИлъэсипщI къытралъхьат, къытхуэтхэнуи хуимыту. ЩэщIрэ бгъу гъэм хъыбар къыдагъэщIащ ар зэрыщымыIэжымкIэ. Напэ зиIэр гугъу йохь сыт хуэдэ зэманми.. Сэ къысхуамыдахэм ящыщт си лъэпкъым и къэкIуэнум теухуауэ гупсысэ щхьэхуэ сызэриIэри, ар зэрызмыбзыщIри. Зэра- 120 Драматургие
ныгъэу хэлъри сщIэртэкъым уи бзэ, уи хабзэ, уи щэнхабзэ пхъумэжыным. Ижь-ижьыж лъандэрэ а къыддекIуэкIахэр дгъэкIуэдыжу дыхуежьат. Мис а гукъеуэр ину къыжаIэрти, си ныбжьэгъу-лэжьэгъу Iэджи ягъэтIысауэ щытащ. Ахэр щыIэжкъым иджы. НэгъуэщI куэди къэхъуащ абы и ужькIэ. Сэри, си нэр суфIыцIу, мыхъумыщIагъэхэм сыблэкIыфакъым. СхузэфIэкIынутэкъым нэгъуэщIу. ГурыIуэгъуэщ.. Иджы мис, фолъагъу а псом кърикIуар. УхуакIуэ батальоным сыхатхэри, сыкърагъэжьащ. Ауэ щыхъукIэ зауэр къызэрыхъейуэ, обкомым сыкIуат сэ, фронтым сагъэкIуэну сылъаIуэу. Къысхуадатэкъым, усакIуэ хэмытми дытекIуэнщ бийм, уи псалъэмкIэ къызэщIэIэти нэхъыфIщ цIыхубэр, бий нэжэсым къимыкIуэту пэщIэувэн хуэдэу, жаIэри. СлъэкI къэзгъэнакъым абыкIи.. Гъэр узэрыхъуар дауэ?. Сентябрым и куу, дыкъежьа къудейуэ ди мафIэгур бомбэкIэ зэхакъутащ. Полтавэ деж абы щыгъуэ бжьыхьэ щIыIэр къэсакIэт, уэтIпсытIт. Вагонхэм дыкъилъщ псэууэ къэнахэри, мэзымкIэ дыщIэпхъуащ, ятIэпсым дыхэту. Мэзым дынэмысыпэу сыджэлащ. Си гъусэхэр къыздэIэпыкъунут, ауэ фашистхэр къытлъэщIыхьэпат. ПсалъэкIэ пхужыIэнукъым абыхэм хьэкIэкхъуэкIагъэу зэрахьар. Дэ иджыри зауэм дыIухьатэкъым, дыцIыху къызэрыгуэкIт, абы щхьэкIэ къамыгъанэу, дыкъаубыдырт, дызэтраукIэрт автоматрэ пулемёткIэ, танккIэ дапIытIырт.. А хьэбыршыбырхэм дэни щызэрахьэ апхуэдэ. Псэууэ куэд къела фыфейхэм ящыщу?. МащIэ дыдэщ. Сэ сцIыхухэм ящыщу – Къэжэр Индрис, ди лъэпкъыр зэрыпагэ музыкантыр. Иджыри цIыху зытIущ. ЯпэщIыкIэ Кременчуг деж зы лагерь гуэрым дыщаIыгъащ, мазэ дэкIри, нэгъуэщI лагерхэмкIэ дызэбградзащ. Мыбы щыдигъусэ
адыгэхэр Гомель деж къыщысцIыхуащ. Абы и ужькIэ мы крепостым дыкъашащ.. Гомель жыпIа? Сэ езыр Гомель сыщыщщ. НтIэ, уи унэр гъунэгъубзэщ.. Гъунэгъубзэщ. Ауэ сэ мыбдеж сыщыIэщ. Гъэру сисщ нэмыцэIуэм. Дэри дытхъэжу дыпсэуакъым. Ди адэр къытщхьэщымытыжу, ди анэм нэбгъузкIэ къеплъхэу: народым и бийм и унагъуэр, жаIэу. А «бийм» къуаншагъэу илэжьар сыт жыIэт? Вагоныжь гуэрым къилъэлъа гуэдз тIэкIу къызэщIикъуат. НэгъуэщI зыри ищIатэкъым, ауэ диверсие ищIауэ жаIэри дашащ. Ди анэр, си шыпхъу нэхъыжьыр, сэ дыкъэнащ щхьэтепIэншэу. Дыпсэуащ, сыт тщIэнт. Гугъу дехьами, Iейуэ дыпсэуакъым, дунейри нэхъыфI хъужат. лей. 121 122
Драматургие
Ди къалэм завод зыбжанэ дэтти, токарь IэщIагъэм сыхуагъэсауэ, сылажьэрт. Зауэм и пэкIэ псори зэтеувэжат фIы дыдэу. Къэсшэну зызгъэхьэзырырт. Хъыджэбз сиIэщ, Галинкэ тхьэIухуд. Си шыпхъу нэхъыжьыр, офицер щIалэ дэкIуауэ, Брянск дэсщ, сабий цIыкIуитI яIэщ. Ауэ я хъыбар сщIэркъым, дызэрылъэгъуакъым сыщыдэкIым.
А л и й (зыкъызэщIепхъуэт, зыгуэр игу къэкIыжа хуэдэу). Хэт уи унэцIэр, си щIалэ?
Б е л о р у с И в а н. Карасёв, Карасёв Иван. Бдзэжьеящэ унэцIэщ. (и гум ежэлIауэ). Уоу, ди Тхьэ. Сыт, аргуэру къоузрэ?
А л и й. Хьэуэ, псори хъарзынэщ. Ауэ. хъыбар Iейщ сэ бжесIэнур, Карасёв Иван. ЛIыгъэ зыхэгъэлъ, си щIалэ. Сыт. сыт жыпIэнур?
А л и й. Ди мафIэгур станцышхуэ гуэрым къытрахуати, – ар Гомелуи сщIа сэ – жэщым ди вагоным зы бзылъхугъэ тIорысэ къыбгъэдыхьащ. Щхьэц тхъуауэ, лъагъугъуафIэу. БелорусыбзэкIэ псалъэрт дахэ дыдэу. И къуэр къилъыхъуэу арат. ЖиIэ псори зэхэсщIыкIакъым, ауэ къызгурыIуар зыщ: и къуэр Карасёв Иванщ, токару мэлажьэ, иджыпсту зауэм Iутщ. Брянск дэс и пхъум и хъыбар ищIэркъым. И къуэм и къэшэн Галинэ. къысхуэгъэгъу, си щIалэ. нэмыцэхэм щхьэпылъэ щащIащ къалэ утым деж. (и нэм нэпсыр щIэзу). Дауэ жыпIа? Хьэуэ, си фIэщ хъуркъым!. ЗыIыгъ, си къуэш!. Сэ иджыри сухакъым, Ваня. (ерагъыу зиIыгърэ, и макъыр кIэзызу). Сыт. жыIэ!. Уи анэр, Ваня. уи анэр хьэршым щыIэщ.. Дауэ?! Уепсэлъауэ жыпIати. Хьэуэ, хьэуэ!. ЛIыгъэ зыхэгъэлъ, си къуэ цIыкIу! Уи анэр цIыху телъыджэт, щихът нэгъэсауэ. Абы и чэнджэщщ сэ Алыхьым селъэIуу щIезгъэжьар. Зэи дыкъимылъэгъуа, дыкъимыцIыху пэтрэ, щIакхъуэ къытхуихьри къыдитат. И къуэм ирит хуэдэу къыдитат. И нэпс слъэгъуакъым сэ абы, ауэ псэкIэ зэрыгъыр зыхэсщIэрт. ИужькIэ. Сэри Лалуи зэхэтхащ нэмыцэ подполковникым и кIий-гуор, иужькIэ уи анэр зэхэубэрэжьауэ блалъэфри, станцым и кIэмкIэ щаукIащ. зыри жимыIэу, губжьауэ жыжьэ маплъэ.. ЗыIыгъ, си къуэш. Дилъ щытщIэжын дихуэнщ дэри. Абы щхьэкIэ псэууэ дыкъэнэн хуейщ.. Иджыри зы вжесIэнущ. Фэ фщIэн хуейщ ар, щIалэхэ. Си щхьэм къысхуигъэтIасэркъым. Иджыпсу слъэгъуащ Орёл Драматургие
деж къыщывэпцIыжар, фызыщар. Хэкум епцIыжу, фэ, и IэмыщIэ иралъхьахэр, бийм фыжьэдэзыдзар. Къуэуэ дыкъэзыбжа АНЭМ епцIыжар. ЖыIэт, Али Асхадович, жыIэт. СызэригугъэмкIэ, уи анэр зыукIар Сидорчук Степанщ. (зыжьэу). Дауэ хъунт!
А л и й. Уи анэм къызжиIащ а хьэбыршыбырыр, август мазэу къэкIуэсэжу, Гомель къызэрыкIуэжар. Къызэрысыжуи, полицайхэм яхыхьащ. Аращ уи анэр вагоным деж щыту къэзылъагъуу гестаповецхэм езытар. И Iэр лъы защIэт, арауэ къыщIэкIынт Анэр зыубэрэжьар. Адрей нэмыцэжь цIыкIум дэIэпыкъуа хъунщ, захуигъэщIагъуэу. ИужькIэ подполковникым унафэ ищIри, иукIащ.. МафIэм исынщ ахэр, плъагъункъэ!. Псори ипшыныжынущ, къыхуэгъунукъым. Къэсынщ дэри ди зэманыр!. Иджыри зэ фыкъэдаIуэт. (Хьэлъэу хощэтыкI). Мэсхьуд. Адыгэ щхьэкIэ цIыху щIагъуэкъым. ЩIалэжь цIыкIущ, адэншэу къэхъуащ. Нэмыцэхэм зарищауэ къыщIэкIынущ. Аращ нетIэ щIакхъуэ къызэзытыну хэтар. КъеIысхакъым. Иджыпсту ещанэ тегъуэлъхьапIэм телъу, хуэм цIыкIуу ишхыж хъунщ. Лалу теплъэ хъуркъым абы. Баракым къыщекIуэкIыу хъуар а лейтенант щхьэ плъыжьым жриIэжынущ. Аращи, зэвгъащIэ: Мэсхьуд зэхихыу, зы псалъэ жывмыIэ.. Еплъыт, бгырысхэми цIыху цIапIэ яхэтщ. Фи Алыхьыр здэплъэр дэнэ?
А л и й. Алыхьым сыт и лажьэ, Мэсхьуд къэрабгъэмэ? Ауэ, ар сэ тIэкIу къысщошынэ икIи къысфIолIыкI. Елъагъу мыбы щыIэ
адыгэхэри балъкъэрхэри къызэрысхущытыр. ЖысIэми къодаIуэ. Ауэ. зы дакъикъэм уищэнкIэ хъунущ, зэвгъащIэ ар. ИтIанэ къызжиIар фщIэрэ абы? Нэмыцэхэм хьэгъэщагъэ гуэр ягъэхьэзыр. Махуэ зытIущ дэкIмэ, ноябрым и блым трагъахуэу, псоми ди ажалыр къагъэсыну жеIэ. Псоми зэуэ. Сыту пIэрэ абы къикIыр? (игъэщIагъуэу). Ди махуэшхуэми? Фашистхэм апхуэдэ Iэджэ ящIэфынущ! (Урыс Иван жриIэу.) ЯхуэтIуэхунщ адрей баракхэм. (Алий дежкIэ зегъазэри.) Уэри уи лъэпкъэгъухэм яжеIэ. Сакъын хуейщ.
А л и й (хэплъэурэ баракым щIохьэж.) Хэт ищIэн абы я гум илъыр. Лалу къызжиIащ къарууншэ хъуахэр, сымаджэхэр нобэ баракым къызэрыщIанар. Дэ лэжьакIуэм дыщыIэхукIэ Лангут и зэш щытригъэуащ мыбдеж. Зыми гущIэгъу хуищIакъым нэжэсым – псори хьэдэщIэлъхьэхэм Iуашащ. (плъырхэр зытет лъагапIэмкIэ зигъэзауэ.) Псори фхуэукIынкъым, фашист бзаджэнаджэхэ! 123 Драматургие
Макъамэ гууз къоIу, иужькIэ ар жьэ пшынэм кърагъэкI маршым хуокIуэж.
Ауэрэ хуэму скрипкэ къоуэ, занщIэуи печыж. Автоматыр мэлъалъэ, прожекторым къыхегъэнэхукI щIэпхъуэжыну хэта гъэр зыбжанэ зэрыукIурийр. Жэщым къыхоIукI макъ куэд, и макъри IупщIу къахощ. Бзэ зэхуэмыдэхэмкIэ псори Алыхьым йолъэIу, уэрэд жаIэ фIэкIа умыщIэну.
Дэ ди гуфIэгъуэр тIихыну,
Зы къару фIыцIи лъэкIынкъым,
Фашист щыкIахэм я щхъухькIи
Ди хьэуа къабзэр утхъуэнкъым. * * * Пэжым джатэ имыIыгъми,
Гъэр зы махуи яхуэщIынкъым,
ПцIыр къебэкIыу жьажьэу щытми,
Ар и бийми хуэубыдынкъым.
Iупхъуэр зэхуащI. 124
Лагерым и унафэщI и канцелярием и зы пэшщ. Нэхъ пыIудзауэ щытщ пасэрей стIол, абы къыбгъэдэтщ фадэ зытет Iэнэ цIыкIу. Германием иригъэхьыну письмор и кIэм негъэс. Зэ къоджэжри, арэзы техъуауэ, и Iэгухэр зэщехъуэ. Ирашэжьэну хьэзыр ящIауэ, плIанэпэм ашык зыбгъупщI щызэтетщ. къэтэджащи, зигъэбэлыхьу, къикIукI-никIукIыу щIэтщ пэшым.
Л а н г у т (гукъыдэж иIэу, зыхуэарэзыжу). НтIэ, капитан Лангут, Рождеством ухуэхьэзырщ! Ягу ирихьын хуейщ уи тыгъэхэр. Подполковник Редер и фIыгъэкIэ, мащIэкъым мызыгъуэгум си хъым къихъуар. ТхьэмыщкIэтэкъым журт къытпэщIэхуахэр! Хэщыпыхьат ди къуентхъхэр. Си унагъуэм срагъусэу, ди унэ сыкъыщыхутамэ аратэкъэ. Ауэ сыт?.. Фюрерым и унафэр нэхъапэщ!
Зыгуэр игу къэкIыжауэ, дежурнэр къреджэ. - къыщIохьэ. -. Хайль Гитлер!
Л а н г у т (и Iэхэм йопэмри, щымэхъашэу и нэкIур зэблеш, одеколонкIэ елъэщI). Мы щIыпIэ цIапIэм ущыщыIэм деж уи Iэхэм сыт щыгъуи хьэдэ бамэ щоу. Шынагъуэщ! ЗэрыпхуэгъэкIуэди щыIэкъым мы бамэр. (КъыщIыхьам письмор хуеший, ашык къигъэхьэзырахэр ирегъэлъагъу.) Пхузэхэхунщ, пэжкъэ? Мыхэр икIэщIыпIэкIэ Германием егъэшэн хуейщ. Драматургие -. ЗгъэзэщIэнщ, зиусхьэн капитан!. Упсэу. Ухуитщ иджы. -. Лейтенант Мозербах къыщIыхьэну мэлъаIуэ.. Ар сыту жьыуэ? КъыщIрехьэ-тIэ. - щIокIыжри, къыщIохьэ. (и Iэ лъэныкъуэр захуэу ешэщIри). Хайль Гитлер!
ухуей?. Хайль Гитлер! КъэхъуаIауэ ара, лейтенант?
М о з е р б а х. Къэхъуащ, зиусхьэн капитан. Нэхъ тэмэму жыпIэмэ, гупсысэ гуэрхэмкIэ сыбдэгуэшэну арат. Хъуну жысIэ?. Мыпхуэдизыр къыумыгъэкIуэкIыу, къетIысэх. Виски. Упсэу! «Хьэуэ» къыхэзгъэкIынкъым.
Л а н г у т (аргуэру и Iэм йопэм). Сигу ирохь уи къулыкъу зехьэкIэр, лейтенант. Уи дэфтэрхэр Берлин езгъэхьащи, фюрерым къытхуигъэдахэмэ, уи Iуэхур кIуэтэну къыщIэкIынщ. (къэгуфIауэ). Хайль Гитлер! ФIыщIэ ин пхузощI, зиусхьэн капитан!
Л а н г у т (кумбыгъэ цIыкIухэм виски ирегъахъуэ, итIани дзыхьмыщIу птулъкIэм йопэм, мэ къыщIихьэр игу иримыхьу). СщIэркъым къысщыщIар, мэ гурымыхь гуэрхэр къысщIехьэ зэпымычу. Хьэдэ бамэу къысщохъу дэнэкIи. Си щхьэр зэкIуэкIауэ ара?. Иджыпсту щIыIэ къэхъуащ, ноябрым иплIщ, дауи щIыи. Зыри мэ щыIэкъым лагерым, уеблэмэ шэд дыдэм дежи зыри къыщыпщIихьэркъым. Чэнджэщ уэстыфынущ: Iэлъэр зыIэрумых, зиусхьэн капитан, псом хуэмыдэу баракхэм ущыщIыхьэм деж. Уи узыншагъэкIэ!
Йофэхэр.. НтIэ, капитан, жыIэт, сыт къэхъуар?
М о з е р б а х. Зиусхьэн капитан, аргуэру вагонхэр ягъэгувэ. СынолъэIу лагерым и комендант подполковник Редер хъыбар ебгъэщIэну. Дубзыхуа зэманым икъукIэ дыкъыкIэроху. Ар сэри сощIэ. НэгъуэщI сыт?. Дыгъуасэ щихрэ щэщIрэщ лIар. КъызгуроIуэ: миным нэгъэсын хуейщ. (мыарэзыуэ). МащIэщ, егъэлеяуэ мащIэщ!. НтIэ, япэу къезгъэжьар нэзгъэсыну хуит сыщI. Лагерхэм цIыхур щIэз хъуащ жыпIэныр зырикIщ. Махуэ къэс гъэру вагон тIощIым из едгъэшэн хуейщ Барановичрэ Слуцкрэ. Ауэ сыт 125 Драматургие
дымыщIэми, тхузэфIэкIыркъым. Ауэ дэ ди къуаншагъэ хэлъкъым абы. (къызэIууауэ). Подполковник Редер езыр къэкIуат дыгъуасэ. МызэкIэ вагон къыдатыфынукъым. Ди къарукIэ зэфIэдгъэкIын хуейуэ аращ. ЩIытIым нэхъыбэIуэурэ ехулIэн хуейщ гъэрхэр.. ГурыIуэгъуэщ!. Я шхыныр и зэхуэдитIкIэ вгъэмащIэ. КъыбгурыIуакъэ?.. Къэрэгъулыр тхурикъуркъым. Сыт тщIэнур? Зыгуэрхэр къэгупсысын хуейщ нэхъ псынщIэIуэу. СоветхэмкIэ мыарэзыхэм фадэлажьэ, апхуэдэ Iэджэ яхэтщ абыхэм. Я шхыным яхухэвгъахъуэ.. Пэж дыдэщ жыпIэр.. Баракыу хъуам нэхъыбэIуэу щIэвгуашэ шэдым сымаджэ щыхъуахэр. Мыдрейуэ, зи чэзу къэса баракхэр шэдым ефшалIэ жэщу.. ГурыIуэгъуэщ, дгъэзэщIэнщ!. Иджыри зы Iуэху щыIэщи, ар иужьыIуэкIэ бжесIэнщ.. ЗэрыжыпIэщ, зиусхьэн капитан!. Иджыри къызжепIэн щыIэ?. ЩыIэщ! Узбекхэмрэ азербайджанхэмрэ ятеухуауэ тхуэвгъэува къалэныр нэсу дгъэзэщIащ. Тэтэрхэри аращ. Фюрерым къулыкъу хуэзыщIэну хьэзырхэр догъасэ, цIыху ищIым щIигъу я IэнатIэм пэрыувакIэщ.. Адыгэхэм дауэрэ защIрэ?. ЗэкIэ кIуатэркъым Iуэхур. Ар дауэ? Сыт жиIэр дэ тщIыгъу адыгэм? Германием къикIыу, лейуэ къэджэдауэ ара-тIэ ди гъусэу?. Ефрейтор Таучэш Долэтджэрий кIэлъыплъакIуэхэм я нэхъыжьщ, пщIэшхуэ зыхуащI адыгэлIщ, зиусхьэн капитан. Лъэпкъ хэIэтыкIа къыхэкIащ, етIощIанэ-щэщI гъэхэм совет властым Къэбэрдейм щигъэкIуэдахэм ящыщщ. ГъэщIэгъуэну къелащ езыр. Зауэм и пэкIэ Германием щыпсэуащ. Ара хъунщ кавказ лъэпкъхэм дзыхьыщэ къыщIыхуамыщIри. Иужь дитщ, зиусхьэн капитан, ауэ зэкIэ. НэгъуэщI зыи щыIэщ, Мэсхьудщ и цIэр, щIалэщIэщ. Краснэ Армэм къызэрыгуэкI сэлэту хэтащ. Абы хъыбар гуэрхэр къытхуихьакIэщ, санитар баракым щызекIуэ псалъэмакъхэм теухуауэ. Куэд мыщIэу, нэхъ Iуэхушхуэхэри и пщэ дэтлъхьэ хъуну си гугъэщ. Ноябрым и кIэ хъухущ зэману диIэр. Декабрым и зым ирихьэлIэу, лагерыр дгъэкъэбзэн хуейщ, къыкIэлъыкIуэ гъэр гупхэр кърашэлIэн хуэдэу. Берлин хъыбар егъэщIэн хуейщ псори зэрыдгъэзэщIамкIэ. Сэ зэрысщIэмкIэ, бгырысу куэд диIэкъым дэ. 126 Драматургие
Абыхэм гулъытэ хэха яхуэщIыпхъэщ. Куэд мыщIэу Кавказыр Германием къизэунущ. Тырку IуэхумкIи сэбэп къытхуэхъуфынущ ахэр. Абы теухуауэ унафэ щIауэ щыIэщ.. ЖыпIэмкIэ сыарэзыщ, зиусхьэн капитан. ИкъукIэ щIыпIэ къулейщ Кавказыр. ЩIыдагъэр щыкуэдщ егъэлеяуэ, молибден, дыщэ, свинец, цинк жыпIэми, хъугъуэфIыгъуэу абы я щIым щIэмылъ щыIэкъым.. Узахуэщ, лейтенант! ФIыуэ хыбощIыкI псоми, жыжьэ укIуэнущ уэ. Иджы еплъыт. Кавказ зауэм щыгъуэ урыс пащтыхьыгъуэм леишхуэ ярихащ бгырысхэм. Пащтыхьым теплъэ зэрымыхъум
хуэдэ къабзэущ ахэр совет унафэщIхэми зэрахущытар. Фюрерым шэч къытрихьэркъым: Кавказыр къэзэунри зауэ зыбжанэр ди текIуэныгъэкIэ иухынри тIури зыщ. Белоруссиер, Украинэр, Кърымыр къэдзэууэ, Кавказым дыщIынэсын хуейм щхьэусыгъуищ иIэщ. Япэрауэ, Персием, Афганистаным, Индием кIуэ гъуэгур зэIуха хъунущ. ЕтIуанэ, ещанэ щхьэусыгъуэхэр стратегием епхащ. Кубанымрэ Ставропольемрэ ди дзэхэр ерыскъыпхъэкIэ ирагъэкъун хуейщ. Баку, Мейкъуапэ, Грознэм я щIыдагъэри дыдей хъунущ. Аращ лъэпкъ зэныкъуэкъум и мафIэсыр сыт хуэдизкIи къызэщIэдгъэстын щIыхуейр. М о з е р б а х. ГурыIуэгъуэщ, зиусхьэн капитан! Сэри мурад
гуэрхэр сиIэщ абы теухуауэ. Кавказ цIыхухэр къэдгъэсэбэпурэ, агент гуп лъэщ къызэдгъэпэщыфынущ. Гестапэми къыддаIыгъыну си гугъэщ.
Л а н г у т. Хъунут. (Хэплъэурэ кабинетыр къызэхекIухь.) Грузинхэм дзыхьыщэ яхуэсщIыркъым сэ. Адыгэхэр нэхъыфIт дэркIэ. Къабзэлъабзэхэщ, зэпIэзэрытхэщ. Я псалъэри, я Алыхьри ягъэпэж. ЕпцIыжакIуэ къахэкIынкIэ уащыгугъ хъунукъым, тэтэрхэм, узбекхэм, урысхэм, украинхэм хуэдэкъым.
М о з е р б а х. Айн момент, капитан! Зы гугъуехьышхуэ пыщIащ абы.. Сыт хуэдэ, лейтенант?
М о з е р б а х. Адыгэхэмрэ балъкъэрхэмрэщ иджыпсту мыарэзыуэ къыхэпIэнкIыкIхэр. Зыгуэрхэри щIэпхъуэжыну хэтащ мызэмытIэу, лэжьыгъэ фIей ямыщIэну ныкъуакъуэхэу. ФIыи щIахакъым, фочышэ зырыз къалэжьащ, итIани увыIэхэркъым. Дысакъыпэурэщ абыхэм дазэрыдэлэжьэн хуейр. Ауэ. псоми пщIэ хуащIу зы яхэтщ. Абы и псалъэр тIу ящIыркъым. (фIэгъэщIэгъуэн хъуауэ). Хэту пIэрэ?
М о з е р б а х. Мис а зи гугъу сщIа адыгэ щIалэжь цIыкIум зыкъом къысхуиIуэтащ сэ. ЩоджэнцIыкIу Алий жари яхэтщ зылI. УсакIуэщ, егъэджакIуэщ. Уэрэдус-джэгуакIуэу, IуэрыIуатэр зэхуихьэсрэ елэжьу щытауэ жаIэ. Тыркуми щеджащ, Франциеми щыIащ, 127 Драматургие
бзэ зыбжанэ ещIэ, ухуеймэ, эсперантэри хэтыжу. Поэмэхэр, романхэр куэду къыдигъэкIащ. Сытми, абы нэхъ усакIуэфI ямыIэу аращ. Нэхъыщхьэ дыдэращи, Къэбэрдей-Балъкъэрым гъуазджэхэмкIэ щIыхь зиIэ и лэжьакIуэщ. Мы гъэрэщым исхэм абы жиIар уафэм къехауэ къащохъу. Мис ар тэрмэшу къэдгъэсэбэп хъунут. Ауэ лъатэ уз иIэщи, гугъу ирегъэхь, иджыпсту нэхъри е екIуауэ. Мэсхьуд къэдгъэсэбэпурэ, гъунэгъу къызыхуэтщIыну дыхэтщ а усакIуэр. И хьэлкIэ ткIийщ, мыхъумыщIагъэ игу техуэркъым. Псом япэ иригъэщыр адыгэ хабзэмрэ напэмрэщ. Адыгэхэм я нэхъыбэр апхуэдэщ, гу зэралъыстамкIэ. ХъумакIуэхэм унафэ яхуэсщIащ абыхэм ящIэкIиеу емыпсэлъэну. ХъумакIуэ нэхъыжь Таучэшми аращ жиIэр.
Л а н г у т. Захуэщ. Къэгъэсэбэпын хуейщ а усэуцIырхъыр. ФыкIэлъыплъ абы нэхъыфIыIуэу. Махуэ зы-тIу дэкIмэ, къысхущIэфшэ. Къыддэлэжьэну идэрэ – дохутыр игъуэтынщ. Имыдэрэ – гъущI кIапсэ банэм ирахулIэхэм якIэлъыкIуэнщ. ЦIэ зиIэ усакIуэр урысхэм зауэм къызэрагъэкIуам къегъэлъагъуэ ахэр абы зэрыхущытыр! Сталиныр делэкъым! (къэтэджурэ). ДгъэзэщIэнщ! Хъуну сыщIэкIыж? Л а н г у т. Хьэуэ, лейтенант, къэтIыс моуэ зэ. Псалъэмакъ Бжэм зыгуэр къытоуIуэ. - къыщIохьэ. -. Зиусхьэн капитан, уи унафэр дгъэзэщIащ! Берлин къикIа дэфтэрхэри къэсащ.. Хъунщ, упсэу. Телъхьэ моуэ. КIуэ, ухуитщ. - тхылъымпIэ зэкIуэцIылъыр стIолым трелъхьэри щIокIыж.. СынодаIуэ, зиусхьэн капитан!
Л а н г у т. Дызытепсэлъыхьынур икъукIэ Iуэху щэхущ. Уэ дзыхь пхуэсщI хъуну си гугъэщ.. Уи щхьэм дзыхь зэрыхуэпщIыжым хуэдэ къабзэу, зиусхьэн капитан! СС-м и офицер псалъэ узот!
Л а н г у т (щхьэгъубжэм бгъэдохьэ). НтIэ, сымыбзыщIу бжесIэнщ: ди дзэ пэрытхэр Москва деж щызэтеувыIащ. ПIалъэкIэщ ар, шэч хэмылъу! Иджыпсту къарууэ щыIэр зэщIэдгъэуIуэмэ, текIуэныгъэр дыдейщ. Ауэ дауэ тщIыми мы кIэрыщIэн къомыр кIэщIу идгъэкъэбзыкIын хуейщ мы щIыпIэм. Мыпхуэдиз гъэрым зэран фIэкIа зы сэбэп яIэкъым. Куэдыщэ мэхъу, куэдыщэ! Апхуэдиз хъун ди гугъакъым. БжесIакъэ дыгъуэпшыхь комендантым сызэрепсэлъар. НтIэ, подполковник Редер къалэн ди пщэ къыдилъхьащ. 128
щыIэщ иджыри. Драматургие
езым и пщэми а къалэныр къыдилъхьащ гъэрхэм я IуэхумкIэ штабым щыщ полковник Штурм. НтIэ, уэри узыщIэупщIам теухуауэ. Редер зэрыжиIэмкIэ, гъэрхэр Германием зышэн транспорт афIэкIа къыдатынукъым.. Дауэ?! Сыт-тIэ дэ тщIэнур?
Л а н г у т. Ноябрым и блым етIуанэ лагерым ис гъэрхэр идгъэкъэбзыкIын хуейуэ унафэ къытIэрыхьащ. (Iэнкун хъуауэ). Дауэ? Псори зы махуэми? Мин пщыкIуийм зэрынохьэс ахэр!. Дгъэсын хуейщ зэрыщыту. Зы жэщым и кIуэцIкIэ. Большевикхэм яфIэфIщ махуэшхуэм деж фейерверк драгъэуеину. Дэри яхуэтщIынщ мафIэс дахэшхуэ!. Хъунукъым ар, тхузэфIэкIынукъым! (хикъузэу). Хъунущ псори! Псори дгъэхьэзыракIэщ. Ди зондеркомандэхэм ящыщ зым и пщэрылъщ ар. Уэрэ сэрэ ди къалэныр щхьэхуэщ: щIэпхъуэжын хьисэпкIэ езы гъэрхэм мафIэ зыщIадзэжа хуэдэу къэдгъэлъэгъуэну аращ.. ГъущI банэ бжыхьыр пхатхъмэ-щэ?. Абыи дегупсысащ. Бжыхьым адэкIэ пулемётхэр къащыпэплъэнущ.. ГурыIуэгъуэщ, зиусхьэн капитан! Унафэр унафэщ!. Жейм дыщемызэгъын жэщщ ныжэбэ. Хайль Гитлер!. Хайль Гитлер! А махуэ дыдэм и пщыхьэщхьэщ. Iуэхур барак кIуэцIым щокIуэкI. ТегъуэлъхьапIэхэр щыуэ зэтетщ. И лъабжьэм щIэлъщ, зэпымычу мапсчэ, мэщэIу. «ЕтIуанэ къатым» телъщ, «ещанэм» –. Узыр тIэкIу хокIри, жей хьэлъэм хелъафэ. И нэгум къыщIохьэ. Октябрь революцэм и махуэшхуэ къэблэгъам зыхуигъэхьэзыру, Iэнэр къеузэд абы. Джэд лыбжьэ къытрегъэувэри, игъэшхэну йоджэ. (зыщимыгъэнщIу Алий йоплъ). Сыту куэдыщэрэ уи хъыбар къысIэрымыхьарэ! Сыту гъур ухъуа! Язалыхь! Уи нэхэм фIэкIа къыпхэнэжакъым! Сыт къыпщыщIар? Дэнэ уздэщыIар? Полтавэ фынэсауэ зэ закъуэ къэптхри, укIуэдыжащ. (игъэщIагъуэу). Дауэ укъэсыфа мыбы нэс, си тхьэмыщкIэ мыгъуэ! Жыжьэ Iей сыщыIэщ сэ, километр минкIэ сыппэIэщIэщ. Ауэ сыпсэущ. Сабийхэмрэ уэрэ сигу фихуркъым зы дакъикъэ. Сэбийхэр иджыри мэжей. Жэщ дапщэ хъуа сэ жейм сызэремызэгърэ. Мэгузавэ си гур! Псыхъуэм сокIуэри, псынэм соупщI, умылъэгъуауэ пIэрэ си щхьэгъусэр, жызоIэри. IуащхьэмахуэкIэ сыдоплъейри, Алыхьышхуэм солъэIу псэууэ укъыс- 129 Драматургие
хуихьыжыну, е мыхъуми, пщIыхьэпIэу си нэгу укъыщIигъэхьэну. Мис иджы сынопщIыхь, Алыхьым и фIыщIэкIэ! (мапсчэ). Сыту фIыт укъызэрыкIуар. Iэнэ дахэ зэрыбухуари солъагъу. Революцэм и махуэшхуэр сытым дежи дгъэлъапIэу щытащ. Япэхэм щыгъуэ дызэгъусэу дгъэлъапIэрт а махуэр. ФIыщIэ пхузощI, ШэIидэт. Ауэ, къэмыхъуауэ, нобэ си ныбэ изщ. Лы гъур сшхащ, ди деж зэрыщапщэфIым хуэдэ къабзэу. Мыбы зы адыгэлI щыIэщ, цIыху хъарзынэщ, аращ лыр дэзыгъэшхар. (къэщтауэ). Умысымаджэу пIэрэ уэ? Уи псчэкIэр сигу ирихьыркъым. Зыгуэр къоIэзэрэ?. Умыгузавэ, къызоIэзэ. Псоми къыщыдоIэзэ мыбдежым. (Игу ящIэгъуу, баракым щIэлъхэм йоплъ). ЩIакхъуэри диIэщ къыдэлыжу, кIэртIоф хьэнтхъупсри къыдат щымысхьу. Уеблэмэ лыи диIэщ, тIэкIу гъущэIуэщ жумыIэмэ. Сытми, сымэжалIэркъым. Сэ сыIуэхукъым, сабийхэр хъумэ.. Сабийхэм щхьэкIэ умыгузавэ, сэ сатеплъэкъукIыркъым абыхэм. Iейуэ ягу укъэкIащ! Жэщи махуи уи цIэр яжьэдэкIыркъым, къожьэхэр. Сытыт иджыри? Уи Iэрытххэр си шыпхъум игъэпщкIуащ быдэу, абы щхьэкIэ умыгузавэ. Типографием къикIри, уежьэн и пэ узэлэжьа усэ тхылъыр къытхуахьащ. Сыту Iейуэ уелIалIэу бгъэхьэзырат ар! Тхылъыр газетым кIуэцIысшыхьри згъэтIылъащ, сабийхэм фIей ящIмэ, жысIэри. СогъэпщкIури, итIани мэлъаIуэхэ езгъэIыгъыну. ПщыхьэщхьэкIэрэ зэгъусэу дыкъоджэ. Нэхъыбэрэ Налжанщ къеджэр, дауикI. Чытауни дожьу. ГукIэ зрагъэщIащ уи усэхэр. Сэри зэзгъэщIащ. 130
ЩыIэкъым пэжым текIуэну
Джати, зы топи, зы щхъухьи.
ЩыIэкъым бийхэм я дежкIи
Дэ нэхъ шынагъуэ зы бии.
Хэкур, насыпыр хъумэным
Ди алъп шу хахуэхэр хуэкIуащ,
Я щхьэхуитыгъэр зи жагъуэм
Ажал ныхуахьри нилъащ.. Уэри зыхуэсакъыж. Къыптехьэлъэ хъумэ, къуажэм кIуэж ди благъэхэм я деж, зыкъыпщIагъэкъуэнщ. Догугъэ текIуэныгъэр мыгувэу къэдзэуну. Дыгъуасэ си гъусэ щIалитIым – тIури Иванщ, зыр урысщ, Ростов щыщщ, адрейр белорусщ, дэ мыбдежым дызэкъуэшщ псори, дызэрыIыгъщ, – щэхуу къызжаIащ Москва деж бийхэм узыгъуэр щратауэ! А фашистхэм сыт хуэдэ гуфIэгъуэ зэрахьэу щыта, текIуэныгъэр я Iэрылъхьэ я гугъэжу. Псори зэрапхъуакIэу къафIэщIыжырт, игъащIэ лъандэм ди цIыхубэм къалэжьар езым 9 Заказ №2210 Драматургие
яйуэ къащыхъужырт. Нэхъри зыхуеIэр сыт жыIэт? Ди щIым щIэлъ фIыгъуэхэм, аращ я нэр къызыхуикIыр. Ауэ къаIухуэнукъым, уи фIэщ щIы!. Сыту сыбгъэгуфIа! Сэри узгъэгуфIэни: «Къамботрэ Лацэрэ» романыр урысыбзэкIэ зэрадзэкIащ, радиом къитащ зыбжанэрэ. Куэд къызгурымыIуэми, седэIуащ, си тхьэкIумэр тегъэхуауэ, Налжан къызжиIэжурэ. Дыгъуэгыурэ дедэIуащ. Псоми ягу ирохь уи романыр, топсэлъыхь хэт сыхуэзэми. Сэлам къыуахыж псоми. Уэ езыр угумызагъэщ, утхэ хъунщ зэпымыууэ. Зауэр щызэпыухэм деж уи «Къызбруныр» нэптхысыж хъунщ. Си щхьэм илъщ псори. Нэзгъэсауэ жыпIэ хъунущ гукIэ. Сыхэлэжьыхьыжурэ, и кIэм нэсхусащ, тIэкIу сетхъунщIэуэн фIэкIа хуэмеижу. Стхауэ хъуам я нэхъыфI хъуну си гугъэщ а поэмэр. Ауэ сэ иджыпсту аракъым сызэгупсысыр. Анэм теухуауэ стхынут поэмэ. Сыт хуэдэ лъэпкъ къыхэкIами, зауэлI псори къуэуэ къэзылъытэ АНЭМ теухуауэ. Хэку-Анэм ещхьщ ар. Ауэ щыхъукIи, бзылъхугъэ къызэрыгуэкIщ, белорус щIалэм и анэщ, зи бынхэр фIыуэ зылъагъу анэщ. ПщIэжрэ, апхуэдэ гуэр стхауэ щытати. Ауэ мы
иджыпсту жыхуэсIэр нэхъыфIыж хъунущ. (Къоджэ усэм.)
Не только за себя – за всех, чьей кровью
Злодей свою дорогу оросил,
За слезы матерей, за муку вдовью
Мы разочтёмся, не жалея сил. 131
Ш э I и д э т. Тхы, умыувыIэу! Анэ псори зэхуэдэщ иджыпсту, ар сыт хуэдэ лъэпкъым щыщми. Зи къуэ зауэм Iутым игу фIы щыщIэркъым. Дунейр лыгъейщ, ауэ укъэзыцIыхухэр усэщIэкIэ къыпщогугъ. Куэдым къызжаIэ ар! Къэгъэзэж закъуэ, дэ дыножьэнущ!. ФIыкIэ тхьэм дызэхуишэж, си псэм хуэдэ. хьэлъэу мапсчэ. Гъуэбжэгъуэщыр мэкIуэдыж. МэщэIури, аргуэру жейм хелъэфэж. къыщхьэщохьэри, и щхьэм Iэ къыделъэ. (щэхуу). Си къуэ цIыкIу, си бзу цIыкIу! Сыт къыуащIар зэпыту кIуэн мы хьэбыршыбырхэм! Си насыпыншэ, си тхьэмыщкIэ. (къыщолъэт). Нанэ! Дэнэ укъикIа? УщыIэжтэкъыми уэ! Сидорчук бзаджэнаджэм уиукIати!.. (щабэу). Аращ, си къуэ цIыкIу, сыкъиукIащ хьэбыршыбырым, и напIэ мыхуадэу. Сэри си ягъэщ, зызгъэпщкIун хуеящ. Сыхунэсакъым. Ягъэ кIынкъым, мис, си псэр хьэршым мыкIуэ щIыкIэ укъыщызгъуэтыжащ мы щIыпIэ шынагъуэм, си тхьэмыщкIэ цIыкIу мыгъуэ. Гуапэу уигу сыкъызэрыкIым сыкъыпхуишащ. Ямылейуэ Драматургие
Карасёв. уигу щIыхьат сызэраукIар. СощIэ сэ псори, слъэгъуащ уи нитIыр вагон щхьэгъубжэм къызэрыдэплъыр. Уи гур зэрыхэщIар зыхэсщIащ. Уи ныбжьэгъухэм ягури. Апхуэдэ къэхъурэ-тIэ, нанэ?
А н э м. Ауэ сытми къэхъурэ, тхьэр пэж дыдэу уи фIэщ хъумэ. Уи фIэщ мэхъу, сощIэ. Алыхьым узэрелъэIури зэхызох. Тэмэму бощIэ ар, си щIалэ. Си къуэ цIыкIу Ваня къэзбгъэгъуэтыжащи, фIыщIэ ин пхузощI!
А л и й. Мес ар, нанэ, етIуанэ сатырым деж щожей, уи Иван. Слъэгъуащ, зы сыхьэт ипэкIэ слъэгъуащ. Уэри нэхъ пасэу сыкъыпхуэкIуэнути, уи ШэIидэт уепщIыхьу уепсалъэрт. Сабийхэм я деж кIуэжыну IукIыжыхукIэ сыпэплъащ. Псэущ си къуэр, арат сызыхуеиххэри. ЛIы хъуащ си щIалэ цIыкIур. Хэт абы къыбгъэдэлъыр?
А л и й. Ар и ныбжьэгъу урыс щIалэщ, нанэ, Иванщ ари. ЛIыгъэ зыхэлъ щIалэщ тIури. Сытым дежи зэщIыгъущ ахэр. Сэри сащIыгъущи, абы сропагэ. ИкъукIэ къуэфI бгъэсащ, нанэ. Уригушхуэ хъунущ. Уи фIэщ щIы уэ узэраукIар нэмыцэхэм зэрахуэдмыгъэгъунур! Яхуэфащэр къалъысыжынщ абыхэми!. А ИванитIыр мыбдеж щыIэкъым иджыпсту. (ЗыталайкIэ щымщ, и нэгур къогуфIыкI). Мис иджыпсту епцIыжакIуэхэм ящыщ зым и псэр хэкIащ.. Хэт?!. Сэ сызыукIа Сидорчук. Иджыпсту. ИванитIым, си къуитIым силъ ящIэжащ. А хьэбыршыбырыр дунейм тетыжкъым. Ауэ си псэр магъ – шэ къытехуащ урыс Иваным. ХъумакIуэхэр зытет лъагапIэмкIэщ шэр къыздикIар. ЩIалэхэр-щэ?!. Си псэр къогъыкI. Си къуэм къуэш ищIа урыс щIалэ цIыкIум шэ къытехуащ, плъыр лъагапIэм къиукIри. Иван, Иван. дауэ ухъут ар?. Къысхуэгъэгъу, си щIалэ. Сыпэплъэ хъунукъым си Ваня къэсыжыху. Сожьэж, къэсащ си зэманыр. Си къуэм схужеIэж псоми я пIэкIэ псэуну, насып иIэну. Уэри зэгъащIэ: текIуэнущ дыдейхэр. ПIалъэ иIэщ, ауэ текIуэнущ.. Упсэу, нанэ! Упсэу!.. и натIэм ба къыхуещIри, мэбзэхыж. къызэщоу, и дамэр белорус игъэсысурэ къоджэ. Абы къегъэщIауэ иIыгъщ уIэгъэ хъуа урыс. (щэхуу). Лалу къэгъэуш, кхъыIэ, Ваня. Си закъуэ нысхуэшэсыжынукъым баракым и кIэм нэс. 132 Драматургие. Сэ сыбдэIэпыкъунщ. Зэпаубыдри, уIэгъэр Iуаш. Къэушауэ, абыхэм якIэлъоплъ.. ХъумакIуэхэр дыгъуэпшыхь лъандэм къатищу зэтет казармэ цитадель жыхуаIэм деж щопэщащэ. Ар къэдгъэсэбэпри, дэри зэдгъэхъулIащ дызыхуейр. ЩыIэжкъым а дыгъуасэ плъэгъуа епцIыжакIуэр, Али Асхадович!. СощIэ. (ар игъэщIагъуэу). Дэнэ щIыпщIэр?
А л и й. Уи анэм къызжиIащ иджыпсту, пщIыхьэпIэу къысхуэкIуэри. (и фIэщ мыхъуу). Апхуэдэ щыIэ?. ЩыIэщ, щIы уи фIэщ. Иджыри къызжиIащ уэркIэ зэрыгушхуэр, унафи къыпхуищIащ куэдрэ упсэуну. Псоми япIэкIэ! Уэри, сэри, мыдрей псоми тхьэ тхуелъэIуну жиIащ. ДызэрытекIуэнури къызжиIащ. ПIалъэ иIэщ абы, ауэ фашистхэм кIэ ягъуэтынущ! (къызэщыужу). Абы щхьэкIэ уи гъащIэр пты хъунут. Фыпсэу, си къуэшхэ. (КъызэфIощIэри, и псэр хокI.). Язалыхь, и псэр къабзэу уи пащхьэм игъэхьэж.. Дэри. ди тхьэм солъэIу. 133
Сценэр хуэмурэ кIыфI мэхъу.
Макъамэ гууз къоIу. Баракым и хъуреягъыр мафIэм зэуэ къегъэнэху. Iугъуэ къыдеху ибгъухэмкIэ. ЦIыху гужьеяхэм я зэщIэгъуагэ макъымрэ мыувыIэжу лъалъэ пулемётым и макъымрэ зэхозэрыхьыж.М э с х ь у д сымэ сценэ гупэм итщ. Баракым кIэлъыплъакIуэ-хъумакIуэхэр къыщIоплъэ, псори зэрыщIэсыр къалъагъури, щIокIыж. Щхьэгъубжэхэм гъэрхэр зэрыIугуауэ Iутщ., удыгъуауэ, баракым щIокIуэсыкI, дакъикъэ зытIущ докIри, къегъэзэж.
А л и й (лъагъумыхъуныгъэр ебэкIыу). Апхуэдэ хьэкIэкхъуэкIагъэ мы щIылъэ-анэм илъэгъуакъым иджыри! Данте и жыхьэнмэр зыми щыщкъым мыбы елъытауэ!. ЦIыху лышххэ! ХьэкIэкхъуэкIэхэ!. Цитадель казармэшхуэр ягъэсащ, цIыхухэр зэрыщIэсу! Къатищми зэуэ мафIэ ирадзыфащ! Иджы мес, унащхьэри къиуэжауэ есыж. Дапщэ щIэсауэ пIэрэ абы, насыпыншэхэ?.. (и гум къыщIитхъыу). Ваня зэрыжиIамкIэ, мин пщыкIубл-пщыкIуийм щIегъу, тIощIым нэсынкIи хъунщ. Лагерь щхьэхуэу щытт ар. (и щIыбыр щхьэгъубжэм хуегъазэ). УеплъыфынкIэ Iэмал иIэкъым мыбы. Къалэ псо мафIэм ирагъэс! Дэри сыт ди къару, зыри яхуэтщIэфыркъым. Алыхьталэми къригъэлыфынкъым ахэр. Драматургие (псчэурэ). Абыхэм я пIэм дэ дитынкIи хъунут. Ялъ ящIэжу аращ, фронтым я Iуэху къыщызэIыхьати. КIэ зэраIэр къагурыIуэу хуежьауэ аращ.. Москва деж къыщыщIагъэIащи, ялъ ящIэж, аращ. МафIэкIэ цIыху гъащIэхэр зэщIакъуэ ажалыр зыгъуэтынхэм. Куэд мыщIэу къэсынщ езыхэми я чэзур. (хьэ щтам хуэдэу, Алий зыхуегъазэ). БжесIатэкъэ, Алий! Зы гуIэгъуэ гуэр мы махуэм къызэрыхъунур бжесIатэкъэ! Мис-тIэ, къэхъуащ!.. Сыт фэ Москва и гугъу щIэфщIар? (Белорус Иваным йоупщI.) Уи ныбжьэгъу Иваныр дэнэ щыIэ? (Алий дежкIэ зегъэзэж.) Сыт иджы къэхъунур, Алий?! Сыту шынагъуэ, сыту шынагъуэ!..
Псори къэуIэбжьауэ йоплъ, зэрагъусэр ящыгъупщэжа хуэдэ. (и гум къыщIитхъыу). ЩыIэжкъым Ваня, Мэсхьуд. Жэщым и псэр хэкIащ къуэш сщIа си ныбжьэгъум. Жэщым Iуэху тIэкIу иIэу щIэкIати, хъумакIуэхэм ящыщ зыгуэр къеуа къыщIэкIынщ. Е шэ цIыва къытехуа. (И псалъэр хикъузэу.) Зыми илъэгъуакъым къэхъуар! Сыкъэушрэ сеплъмэ, Иван и псэр хэкIри диижакIэт. (абыи хикъузэу, и псалъэр кIуэцIрыкIыу). Чыристан диным зэрыжиIэмкIэ, ар иджыпсту гъуэгу тетщ, тхьэм и пащхьэм ихьэжыну. ДыдеймкIэ, Мэсхьуд, Иван и псэр «барзах» жыхуаIэм деж щыIэщ. ПщIэрэ абы къикIыр? Ахърэт махуэм пэплъэу, мы дунеймрэ адрей дунеймрэ я зэхуакум псэр щыдэт увыIэпIэщ. Щхьэгъубжэхэм Iутхэм я макъхэр: «Иудэхэ, еплъ абы ялэжьым!», «Е насыпыншэ мыгъуэхэ!», «Тхьэм и нэлатыр къатихуэ ар зыщIахэм!». Пулемёт зэрылъэлъхэм я макъыр зэм кIащхъэ мэхъу, зэми нэхъ ину къоIу. ЦIыху зэщIэгъуагэхэм я макъ, хьэ банэ макъ. Хуэмурэ псори щым мэхъуж. А барак дыдэрщ. Бжэр къыIуахри къыщIохьэ Л а н г у т, М о з е р б а х, -, хъумакIуэхэр, къэрэгъулхэр. ЩIыбымкIэ зачэтхъэжу хьэхэр щобанэ. Ефрейтор, къэрэгъулхэм я нэхъыщхьэр, къахокIие: «ФыщIэкIи, сатыру фыув! Хэт щIэмыкIми, абы дыщысхьынукъым». - абы дожьу: «ПсынщIэу, псынщIэу! ФыныщIэкI! Фэ къывэпсэлъэну хуейщ лагерым и комендантым и къуэдзэ капитан ». (Алий зыхуигъазэу, щэхуу). Плъэгъуа шейтIанхэр. Ди Ваня тхьэмыщкIэр хьэдэщIэлъхьэхэм иджыпсту Iуашащ. Дыдейхэм ящыщ гуэрым селъэIуащ и хьэдэм темыджэгухьу, ямытIэщIу 134 Драматургие
щIалъхьэну. ЛIыгъэ зыхэлъ сэлэтт Иван. (гужьеяуэ). Зыгуэр къыщыхъунущ мыбдеж! Иван ауэ сытми лIакъым! (и дзэр зэтрикъузэу). ЗэтепIэ уи жьэр! Уи щхьэ закъуэ пхъумэу аракъэ? Зы псалъэ жыпIэнщи, дунейм утезгъэтынкъым! Адыгэм и псалъэ узот! шынэри зиущэхужащ. Жэщ псом мыжея къэмэхыным зы мащIэщ иIэжыр, и щхьэр мэуназэ. Л а л у абы и Iэблэр быдэу иIыгъщ, имыгъэджалэу, адрей ибгъумкIэ къиIыгъщ. абы теплъэ зэрымыхъур наIуэщ, ауэ зыхуегъэшэч., нэкIэ пыджэу, къаблокI. (барак бамэр Iумпэм ищIу, и пэр зэрегъалъэ, и Iэм хьэфэ башыр IэщIэлъщ. зыхуегъазэ). ЩIэвдзэ!. СынодаIуэ, зиусхьэн капитан! (Баракым и кум йоувэри, ину жеIэ). Псори фыкъэдаIуэ! Ныжэбэ къэхъуар псоми фощIэ. Гъэрхэр щIэпхъуэжыну хуежьэри, я казармэм мафIэ щIадзэжащ. ИкIи къахуэгъуакъым ар, езыхэр хэкIуэдащ. Капитан Лангут къыбгъэдэкIыу вжызоIэ: «Хэт мыдэIуэну хуежьэми, игъуэтынур ажалщ!» (Лалу жриIэу). ЖыIэ иджы езыхэм загъэсыжауэ.
Л а л у (щэхуу). Алыхьталэм дауэ ишэчрэ мыхэри, мыбыхэм дежкIэ ебгъунлъэкIахэри! (Мэсхьуд дежкIэ йоплъэкI, адрейри къоскIэри, и напIэр иредзых.)
М о з е р б а х. МафIэс къэхъуным и пэкIэ урысхэм ящыщ хъумакIуэм и хьэдэр къагъуэтыжащ. (Таучэшым дежкIэ зегъазэри.) Хэтыт а уи хъумакIуэм зэреджэр? (ину). Сидорчук Степан, зиусхьэн лейтенант!. Мис а. Сидорчук жыхуаIэм и хьэдэр фи баракым пэгъунэгъуу къыщагъуэтыжащ. ДызэригугъэмкIэ, ар зыукIар, е зыукIахэр, фэ фщыщ гуэрщ! Ар хэту щытми командованием къезыгъащIэм фIыщIэ лей къилэжьынущ. КъыджевмыIэрэ – хъудырыпс къудей фэдмыту, зэрыбаракыу шэдымкIэ фытхунущ. Фхуэфащэ тезырщ ар. ИкIэщIыпIэкIэ пэжыр къыщIэмыщмэ (Лангут хуоплъэкI, модрейр иIыгъ башымкIэ и Iэлъэм пщIэ тоуIуэ), фэ фщыщу пщIы иджыпступцIэ я адэшхуэхэм якIэлъыдгъэкIуэжынущ.
Гъэрхэр къызэщIовэ: «Нэжэсхэ!», «Фи щхьэм ирикIуэжынущ псори!». ЩIыбымкIэ хьэзыру. нэкIэ ешхсымэ. и
зэпкъратхъын къапэщIэхуэр зыщалIэж, хьэхэм щхьэр ирехьэх, абы и Iэр быдэу екъуз.. ФызэрегуакIуэщ! Фи щхьэ и зэран къывэкIыжу 135 Драматургие
аращ. Зиусхьэн Лангут куэдрэ къывэжьэнукъым! (Iэлу). Мы комедием кIэ ефт. Сатырым и пэмрэ и кIэмрэ цIыху тхурытху къыпывуди, гъущI кIапсэ хъарым ефшалIэ. Абы Iущ ирихъунщ мы кхъуэ делэхэр. Адрейхэр лэжьакIуэ фху! ХъумакIуэхэм сатырым и пэмрэ и кIэмрэ цIыху тхурытху къыпабжыкIри, щIаху. Ахэр мэкIий, «зыфIыгъ, ныбжьэгъухэ!» жаIэу. Куэд мыщIэу автоматыр зэрылъэлъу мауэ. (щIэкIыж пэтрэ зыгуэр игу къэкIыжауэ зэщIоувыIыкI, Мозербах и щхьэр хуещI, модрейри зэуэ къыбгъэдохутэ). Тэрэзу зэфIэкIащ псори. Дэ къытпэуву хъуам аращ къащыщIынур. Дэнэ щыIэ а. уэ бощIэ жыхуэсIэр. УсэуцIырхъыр. (нэкIэ Алий къелъыхъуэри, игъэщIагъуэу жеIэ). Си фIэщ хъунтэкъым! И пхъэ къикIащ мызыгъуэгукIэ.. Хэт зи пхъэ къикIар?. УсакIуэм. Еханэу щытащ ар. Иджы, япэу сатырым хэтыращ, зиусхьэн капитан.
Л а н г у т. ГъэщIэгъуэнщ. Зыгуэрым къехъумэ ар. (Зигъэкъыу, А л и й бгъэдохьэ, ней-нейуэ йоплъ. Модрейри, и нэр имыгъэпщкIуу, къоплъ.) Еплъыт абы и нэ фIыцIэхэм! Пагэрэ мышынэу! МащIэщ мыбы апхуэдэу щыIэр. (Алий зыхуигъазэу.) Ныбжьышхуи уиIэкъым, ауэ лIыжь дыдэм урещхьщ. А-а, узым уищIащ апхуэдэу, сощIэ. Узым зыри дахэ ищIыркъым. УцIэрыIуэ гуэру жаIэри уэ? Сэри творчествэр си хамэкъым. Уэ пхуэдэ цIыхухэми пщIэ яхузощIыф. Дахагъэр, къабзагъэр си псэм и щIасэщ. Скрипкэ соуэ, сурэт тызох. Сынопсэлъэну си гуапэт, уэ дауэ уеплърэ?
А л и й (щIыIэ-щIыIэу). Сэ схуэдэхэм хэдэ-хэплъэ яIэкъым. Унафэ зэрыпщIщ. (Алий жиIар игу иримыхьыщауэ). ДызэгурыIуащ. (ХъумакIуэхэм дежкIэ зегъазэри.) Нобэ мыр лэжьэнукъым. (Мозербахрэ штабс-фельдфебелымрэ яжриIэу). УсакIуэр си кабинетым нафшэ. (ЩIокIыж, мыдрейхэри абы и ужьым йоувэ.) (яхэкIиеурэ гъэрхэр щIеху). ЛэжьакIуэ фынакIуэ! ПсынщIэу! ПсынщIэу! гукъыдэжыншэу йоплъ. Белорус блэкI пэтрэ зыгуэр щэхуу къыжреIэ. икIуэтурэ баракым щIож.
Сценэр кIыфI мэхъу.
Скрипкэр гуузу «мэпыхьэ». и канцелярием и зы къуапэм нэхур тредзэ, абы дэкIуэу болъагъу гъущI банэ бжыхьыр. - яшэ деж. НэбгъузкIэ маплъэри, къелъагъу нэмыцэ офицерхэм я шырыкъур яхуигъэкъабзэу. Хуэмышэчу зречри, ар жьэхолъадэ, модрейми къэщтауэ зызэхуешэ. 136 Драматургие зешэщIри, абы и напэр хущIехулыкI. (и фэр пыкIауэ). Мы пщIэм елъытауэ мывэ зэпыхыным сеныч дестэм хуэдизщ и хьэлъагъыр!
М о з е р б а х (губжьауэ, хьэфэ башымкIэ Алий и щIыбым йоуэ). Къыпхуэгъунукъым ар! Зиусхьэн капитаным жесIэжынщ
иджыпсту!
А л и й (узыр зыхуигъэшэчу, нэмыцэм и нэм щIоплъэ). АдыгэлIым и напэм къезэгъыркъым нэгъуэщIым и вакъэ хуигъэкъэбзэну. Лъэпкъ напэ жыхуиIэращ ар. (Мэсхьуд зыхуигъазэу.) ПщIэжрэ Къэзанокъуэ Жэбагъы жэуапу итар, зы къуэ фIэкIа щхьэ уимыIэрэ щыжраIэм? «ЛIыфI къыхэкIмэ, а зыр срикъунщ, мыхъумыщIэу къэхъумэ, зэрыжылэу ярикъунщ». Егупсыс а псалъэхэм, икIи уи лъэпкъым и напэр тезыхын Iуэху умылэжь. уд (къыхуилъу). Хэт уэ хуит узыщIар си пIэкIэ унафэ пщIыну? Уэри угъэру аращ сэ схуэдэ къабзэу. Узихэт уэ? Мыбдеж щхьэж къызэрелынум и унафэр езым ещIыж. Сэ бжесIапхъэр бжесIащ. Адыгэу щыт!
М э с х ь у д. Сыт-тIэ, ныжэбэ къэхъуари сыбзыщIын хуейуэ ара? Уэращ иджыпсту къызэуар!
А л и й (къэгузэвауэ). Ей, щIалэ, бгырыс псалъэжь щыIэщ: «Бгым къех псыр ятIэкIэ пхуIущIэнукъым», жиIэу. ЗэгъащIэ ар! Нэлат къэпхьынущ. Алыхьым уигъэкIуэнукъым, иджыри зы псалъэ къыбжьэдэкIмэ! (Мэсхьуд и пщэпкъыр иубыдауэ). ЖыIэт пэжыр, хьэрылъху, си IэкIэ узукIыну ухуэмеймэ! Мыр (Алий дежкIэ и щхьэр ещI) хьэпсым ивдзэ! Абы ирырес нэхуи, псыи, шхыни имылъагъуу!
КIэлъыплъакIуитIым япхъуатэри Iуаш. (гъынанэу). Сыгубжьати, къызжьэдэхуауэ аращ, зиусхьэн лейтенант! Сыжеящ сэ, зыри слъэгъуакъым! (башкIэ къоуэ). ПцIыщ жыпIэр, хьеуан! ЖыIэжыт зэрыщытар! Армырамэ – мес гъущI кIапсэр!
М э с х ь у д (лъэгуажьэмыщхьэ зрегъауэ, нэмыцэм и шырыкъум ба хуещI). СумыукI закъуэ, зиусхьэн! СумыукI, сынолъэIу! Сэ сытым дежи пэжыр вжесIэртэкъэ!.. Ныжэбэ яукIа хъумакIуэр гъэрхэм ящыщщ зыукIар.. Хэт ар?. Ди баракым щыщт ар, Ивант и цIэр. Урыс Иван. И унэцIэр сщIэркъым. Сэ фIыуэ сыкъилъагъуртэкъым, къищIа хъунт. фэ псори зэрывжесIэжыр. Алийрэ абырэ зэпсалъэу слъэгъуащ зэрэ- 137 Драматургие
тIэурэ. Ауэ а жэщым Алий хуабжьу сымэджащ езыр. ЩэIуурэ дигъэжеякъым. Пэжу жызоIэ.. АдэкIэ-щэ?. А урыс Иваныр жэщым баракым къыщIыхьэжащ, зебыршэу, лъыр къыпыжу. Сэ Алий и псчэм сыкъигъэушауэ сыхэлъти, фочауэ макъ зэхэсхащ, плъыр лъагапIэмкIэ къиIукIыу. Сытми, лъы куэд фIэкIуэда хъунти, лIащ а Иваныр. Пщэдджыжьым хьэдэщIэлъхьэхэр къэсри щIахащ ар. (IэлъэкIэ Мэсхьуд и напэр щIехулыкI). ПцIы къысхуэбупсамэ, аращ узэрыхъур, хьеуан къэрабгъэжь! Мо усакIуэм уэ жыпIа дыдэр жимыIэжмэ, къэбухащ уи гъащIэр. КIуэи лажьэ! и бгъэм хуэзэу лъакъуэкIэ къоуэ, модрейр укъуэдияуэ щIым тохуэ.
Сценэр кIыфI мэхъу.
Скрипкэм гъыбзэ къреш, ауэрэ мэужьыхыж.
Лагерь унафэщIым и канцеляриерщ. телефонкIэ Берлин мэпсалъэ. 138
Л а н г у т. Гъэрхэм мафIэ щIадзэри, казармэр ягъэсащ, щIэпхъуэжын я мураду. Ауэ ди пулемётхэр егъэувэкIауэ щытти, щIэпхъуэжахэр Iэмалыншэу едукIэкIащ. (ЖаIэм йодаIуэ пыгуфIыкIыу, гукъыдэжышхуэ иIэу.) ГурыIуэгъуэщ, группенфюрер! ДгъэзэщIэнщ! Хайль Гитлер! Трубкэр трелъхьэж. Къотэджри, жыджэру, къикIукI-никIукIыу щIедзэ. И щхьэм хуопсэлъэж: «Гъуэзэджэкъэ ар, фюрерым и дамыгъэ лъапIэ къэблэжьыныр! Унагъуэм яхуэIуэхун хуейщ япэ степену зауэлI жор къызэрызатыр!» Виски птулъкIэмкIэ мэIэбэ, ауэ и Iэм йопэмыжри, и пэр зэрегъалъэ, дыху къещтэри, и Iэм щехуэ. Бжэм зыгуэр къытоуIуэ. - къыщIохьэ. -. Зиусхьэн капитан! Лейтенант Мозербах къыщIыхьэну мэлъаIуэ. (гукъыдэж иIэу). КъыщIрехьэ. - щIокIыжри, къыщIохьэ. (Iэнкуну). Зиусхьэн капитан. Сыт аргуэру къэхъуар, лейтенант?! Дэнэ щыIэ зи нэр жэщ кIыфIым хуэдэу фIыцIэ адыгэ усакIуэр? Сыхьэт хъуауэ сожьэ. Iуэху хузиIэщ сэ абы.. Мэсхьуд зридзащ абы. (къэгубжьу). Сыт-тIэ абы щхьэкIэ? Хэт и Мэсхьуд?!. Мис а адыгэ щIалэжь цIыкIу бзэгузехьэу диIэм. ЖыIэт, жыIэт. Драматургие. Си гугъэщ а усакIуэр щыгъуазэу жэщым яукIа хъумакIуэр хэт IуипIами. ПщIэжыркъэ, полковник Штурм и унафэкIэ Гомель кърагъэкIыу ди деж къагъэкIуауэ щытар. (Iэлу къызэкIуэкIауэ). Штурм и унафэт ар! Зэпыту кIуэнхэ! Таучэшым и пщэ ислъхьэну сыхунэсакъым, мыбы уи нэIэ тегъэт жысIэу. Езы Штурм дыдэм сепсэлъэн хуей хъуащ иджы! Сыт жесIэнур? Си щхьэр пичыну хъунщ абы! Зы хьэгъэщагъэ гуэр щэхуу зэхиджэрт полковникым, а Сидорчукыр хэту. Мыбы къигупсысхэр дужэгъуащи, ди щхьэр здэтхьын тщIэркъым!.. НтIэ, сыт адэкIэ?. УсакIуэм Мэсхьуд зридзащ, нэмыцэ офицерхэмрэ сэлэтхэмрэ я шырыкъур яхуигъэкъабзэу илъагъури. Адыгэ хабзэм къезэгъыркъым, жи, бгырысым дежкIэ икIагъэу ебж.. Арати. Арати, зэфIэнащ. Мэсхьуд къэгубжьри, хъумакIуэр зыукIам и цIэр жиIащ. А барак дыдэм щIэса Иван гуэрщ. Жэщым плъырхэм къаукIауэ къыщIэкIынущ езыри, нэху къекIакъым. ХьэдэщIэлъхьэ Iуэхуншэжьхэри мызыгъуэгум псынщIэу нэсри, щIашащ. Къуэм дакIутэжахэм яхэзгъэплъат, ауэ апхуэдизу куэд дэлъщи, къахэпцIыхукIыжынкIэ Iэмал зимыIэщ. ХьэдэщIэлъхьэхэм яхэупщIыхьар Таучэшырати, псоми зы жэуапщ къапихар: «Хуэму фолажьэ жаIати, зиусхьэн капитаным и унафэм тету, Iуэхур нэхъ псынщIэу зэфIэдгъэкIащ, жэщ-махуэ димыIэу дылэжьащ».. УсакIуэр-щэ?. Абыи депсэлъылIащ нэхъ хэгъэзыхьауэ. Зыри тхужиIакъым. Едгъэлеяуэ къыщIэкIынущ, нэху къекIыну си фIэщ хъуркъым. Хьэпсым иддзати, иджы баракым едгъэшэжащ. (и жагъуэ хъуауэ). ПщIэрэ, лейтенант, инджылызхэм псалъэжь хъарзынэ яIэщ: i. «Дыгъужьыр хъумакIуэ умыщI», – жиIэу аращ. Урысхэми яIэщ абы ещхь: «Бжэныр хадэм иутIыпщхьэ!» Аращ щIыжаIари: «Дыгъужьым дзыхь хуумыщI, ар мэл чэтым щыщIэтым деж, бжэным – къэбыстэм щыхэтым деж!» «Кхъуэр уи Iэнэм бгъэтIысмэ, и лъакъуэр Iэнэм трелъхьэ», – жаIэу. КъызэрыщIэкIымкIэ, дзыхь зыхуэпщI мыхъунум уи дзыхь ебгъэзыныр делагъэщ, унафэ зытумыщIыхьыфыну Iуэхум утепсэлъыхьыныр делагъэм и делагъэжщ. А псори дэращ зытеухуар! АдэкIэ пысщэн?
М о з е р б а х. Хьэуэ, зиусхьэн капитан! Дэнэ къыщащIами, адыгэхэм ящIэрт я усакIуэр карцерым зэрыщIэддзар, ауэ, зызэкIуэцIагъанэри, зы псалъи къажьэдэтшыфакъым. «Хьэзыр къэхъуащ иджы» жыхуэтIэхэми я жьэр яубыдыжащ. ИтIанэ, къызэрысщIамкIэ, хъумакIуэхэм езыхэм гъэрхэр къыщрагъэтхъырти, щIэпхъуэжыну хэтауэ, е бунт къаIэта хуэдэу жаIэрти яукIырт. 139 Драматургие и пIэм ижыхьауэ, и нэр къытримыгъэкIыу, йоплъ, зы дакъикъэ дэкIыжмэ, IэщIэукIэнущ иджы жыпIэу. Иджыри мыр къэхъуауэ къызжаIащ: адыгитI хъумакIуэхэм цIыху мыхъужыну яукIати, зыри здыIуамыгъэхьэ гъущI кIапсэ бжыхьым ахэр екIуалIэри, къэрэгъулым елъэIуащ фочкIэ къеуэу къиукIынхэу. Моуэ иджыпсту хьэдэщIэлъхьэхэм Iуаша къудейщ ахэри.
Л а н г у т (и щхьэм йопхъуэжри). Напэтехщ! СС-м и офицерщ жыIэ мыр! Сыту ущхьэ куцIыншэ уэ! Делэм и делэж! Сыт мы къысхуебгъэкIуэкIхэр! Фыхуеймэ, зэрыщыту зэтевукIэ, ара иджыпсту Iуэхур? Сыт Берлин тIуэхунур?! Дэ едгъэхьа планыр къытхуагъэдахэри, Iэ традзэжакIэщ! Псом нэхърэ нэхъ тыншри, лейтенант? Мис фэ зыкъэмынэ фызэтраукIамэ арат нэхъыфIыр! (ЗэкIэ щым
мэхъуж, хьэлъэу мэбауэ, зигъэупщIыIужу). Узыхуей дыдэр щIэ,
ауэ мы усакIуэм Кавказым къикIа псори къыхуриджэн хуейщ, Советым щымыгугъыу, дэ къыдгухьэну! Армыхъумэ. си нэгу къыщIэзгъэхьэну сошынэ, Мозербах, уэ уи щхьэм кърикIуэнур! 140
Скрипкэм гъыбзэ къреш, зэми ину, зэми нэхъ щэху хъужу. баракым щIэлъщ, адрейхэр лэжьакIуэ яшащ. зэхаубэрэжьащи, мыхъейуэ щылъщ. Макъ гуэрхэр зэхихыу къыфIощI.
Сценэр кIыфI мэхъу. и зэпэджэжу къоIу:
– Алий, уи усэфI сыкъыщеджащ газетым!
– Ар усэ сытми? Ди унэ накIуи, сыкъыпхуеджэнщ сэ усэ! Унэм щыIэщ стхам я нэхъыфI дыдэр.
– Сыт жыпIэр? Уэ унэм ущыIэкъым, мазэ бжыгъэ хъуауэ.
– А-а, пэжти. ГъащIэмрэ ахърэтымрэ я зэпылъыпIэм сыщыIэщ иджыпсту. Ауэ си усэхэр Iуащхьэмахуэ и щыгухэм щызепщэ жьыбгъэм хуэдэщ. ПщIэж хъунщ, дауи, мыпхуэдэ си сатырхэр:
Iуащхьэмахуэ, Iуащхьэмахуэ!
ЩIымахуэфэр зытезымых,
Уи бын хахуэм и фIэхъусыр,
Пшэр зытехи, уэ къеIых!
ФIыгъуэ инкъэ уи бын пэжым
Нобэ тыгъэ къыпхуищIар,
ДунеищIэм ухимынуэ,
Уи щхьэ тхъуахэм щиIуэтар. Драматургие
– СощIэж, Алий! Усэ дахащэт! Сыт, щIэуэ зыгуэр птха? ПоэмэщIэ е «Къамботрэ Лацэрэ» романым пэхъун гуэр? Ар адыгэ лъэпкъым и энциклопедиещ, жиIат зыгуэрым. Хьэмэрэ иджыри зы «Мадинэ» къэбгъэщIа?
– Уэ плъэгъуакъым иджыри си «Къызбруныр». «Къамботрэ Лацэрэ» йофIэкI ар. Абы пэкIуэн стхакъым иджыри къыздэсым. Ауэ. нэзгъэсыжыну къыщIэкIынкъым. Си лъахэгъухэм сызэхэфхынущи, абы си гур къыщIеубыдэ! ПхузэфIэкIыххэмэ, си ныбжьэгъу, ди Iуащхьэмахуэ, махуэмрэ насыпымрэ къытхуэзыхь ди бгы уардэм и щыгум дэкI. ДэкIи, уи нэгу къыщIэгъэхьэ гугъуехь псори зышэчыфа лъэпкъыбэ цIыхухэр. Ахэращ иджыпсту си гупсысэр зытеухуар. Абыхэмрэ цIыхуцIэ зиIэм я Анэмрэ! Абы игъэв гуауэмрэ! ПщIэжыркъэ, стхауэ щытати: «Ехьэх Iэщэр, сыгъэпсалъэ, сэри цIыхум сыкъилъхуащ.» Си фIэщ мэхъу си гум, си щхьэм щызус сатырхэр си Хэку лъапIэм зэрынэсынур. Зытестхэн тхылъымпIэ симыIами, нэсынущ. Аращ сызэлэжьыр зэпымычу.
Мэгупсысэр уэрэдусыр:
«Сыт си усэр щIэмыгъыбзэр,
Джатэрыбзэм я бэлыхьым
Си пшыналъэр щIыщышынэр?
Сэ си пэжым джатэ щIагъым
Щхьэщэ щищIмэ, емыкIу хъункъэ? 141
А барак дыдэрщ. Зэхаубэрэжьауэ щылъ и хъуреягъкIэ и лъахэгъухэр щызэхэтщ. мыхъейуэ щылъщ. Къыщхьэщытхэм я макъыр ерагъыущ зэрызэхихыр. (зыкъригъэщIэжын и гугъэу, Алий щхьэщысу). Али! Али Асхадович! Сызэхэпхрэ?.. Ара «ариец нэс» жыхуаIэжыр, цIыху къарууншэр, цIыху сымаджэр зимыщIэжу букIыну. (и дзэр зэтрикъузэу). Тхьэм и нэлатыр къатихуэ! Зыгуэр кърагъэIуэтэн я гугъэу, удын мащIэ ирадза, нэжэсхэ! Мис аращ Лангут зэпсалъэхэм я щхьэм кърикIуэр. ЯукIыпэнт, Таучэшыр мыхъуамэ. Къелыну пIэрэ. (Зрегъэзыхри, и гум йодаIуэ.) Къеуэ хуэдэщ и гур. И кIуэцIым зыгуэр кIэрамыудауэ е и щхьэр зэщхьэщамыхуауэ тхьэм къыщIигъэкI. (кумбыгъэ нэщIыр иIыгъыу къабгъэдохьэри). Модрей баракым зи мыхъуми щIакхъуэу граммищэрэ хъудырыпсу литр ныкъуэрэ къыщыдатырт, къэбыстэ фарэ кIэртIофыфэ щтарэ фIэкIа хэмыгъэвами. Мыбы, махуитI хъуащи, псывэ дыдэри къыдатыркъым. Драматургие (щIэгубжьэу). Адыгэр тхьэусыхэркъым. Иджыри улIэркъым, пэжкъэ, узэфIэтщ. и нэр къызэтрехри зеплъыхь, здэщыIэр къыхуэмыщIэу, и Iупэ гъущIам йобзеиж. (ерагъыу). Псы. Зыхуэгъэшэч, къуэш. Хъудырыпс фари къыдатыжыркъым. Мис, уи лъахэм къикIахэри, псори мыбы къыщIадзащ. Псырэ шхынрэ щхьэкIэ зэтолIэ цIыхур. Баракым щIэс гъэрхэм зэхуэдитIыр щIашакIэщ. Шхыным уемыгупсысмэ нэхъ тыншщ. (зеплъыхь). Иван, Лалу. Дыдейхэр псори фыкъызэхуэсаи. Лэкъумэн, Хьисэ, ФуIэд, Зэбубэ, Индрис, Шэхьбан. псори мыбы фыщыIи. Ар дауэ? Мэсхьуд-щэ?
И н д р и с. Уи лъагъуж фIыуэ, си къуэш! ЗыIыгъ, Алий, зыIыгъ, къару зыхэлъхьэ. Уэрэ сэрэ иджыри уэрэд Iэджэ зэдэттхынущ, ди Къэбэрдейм и цIэр Урысей псом щыдгъэIунущ! (Хьэлъэу хощэтыкI.)
А л и й. Индрис. Индрис. МащIэ щIа узэрызмылъагъурэ. Зыри щытхъэркъым мыбы, Алий.. Фэри мыбы фыкъадзауэ ара?. Адыгэхэр псори дыгъуэпшыхь дыкъагъэIэпхъуащ. Зыгуэр ягу къытхуилъщ, тобэ ирехъу. Таучэшми зыри хищIыкIыркъым, мыбы дыкъэзышар арами.. Мэсхьуд дэнэ щыIэ?. Сыт мыбы ущIытегузэвыхьыр? ЕгъэджакIуэ жыхуаIэракъэ. ЩIэпхъуэжащ а епцIыжакIуэр, зыми псалъэ жримыIэу. Нэмыцэхэм ядэлажьэ узбекхэм я гъусэ хъунщ. Адрей узбекхэр зэрыщыту дыгъуасэ шэдымкIэ яхуащ. Абы я баракыр нэщIщ иджы. (игу щIыхьауэ, атIэми узым игъэщэIуу). Езмыгъэлеяуэ пIэрэт? СыблэмыкIыфу и нэгум сиуат. нэмыцэхэм я шырыкъухэр яхуилъэщIу слъагъури. схуэшэчакъым. Езыми итIанэ. Мозербахым бзэгу хуихьащ. Ди урыс Иван теухуауэ. ауэ сэр щхьэкIэ зыри жриIакъым. Уэри, Ваня, укъыхигъэщакъым. Абы и зэранщ уэ мыпхуэдиз удын бзаджэ къыщIыптрадзар.
А л и й. Пэжщ. Си лъакъуэм зыри зыхищIэжыркъым, башкIэ паущэбыкIащ. Сыщыуауэ пIэрэ? Армырауэ пIэрэ-тIэ дызыщар?. Уи фIэщ щIы аракIэ. Езым къыхихащ а
гъуэгур, Али Асхадович! Зыщыгъэгъупщэ иджы! ЕгъэджакIуэм хуэдэу уелIэлIащ, ауэ зыри къикIакъым. 142
Сытуи уэд ухъуа, уи нэраи къыпхэнэжар. Драматургие. ЦIыху кIуэцI фIейуэ къыщIэкIащ ар. Ауэ аракъым иджы Iуэхур, уэ укъызэфIэдгъэувэжын хуейщ. (Хъыдан бзыхьэхуэ къызыкъуех.) Мыбы щIакхъуэ тIэкIу кIуэцIылъщи, шхы, си къуэш.. Сэри фошыгъу дзэкъэгъуэ сиIэщ. Уэ нэхъ ухуэныкъуэщ. Псы тIэкIу. ЩIыIэм сес. СызэщIокIэзызэ. Къуэшхэ! Фэ Али Асхадович фыбгъэдэс, сэ Таучэшыр къэзгъуэтынщи, псывэ тIэкIу кърезгъэIыхынщ.
А л и й (пыгуфIыкIыну хэтщ, ауэ къехъулIэркъым). Упсэу, Ваня. Фыпсэу, си къуэшхэ.
Б е л о р у с И в а н, А л и й жэуап иритыж щIыкIэу, и щхьэр ещIри, баракым щIокI.. ЩIалэфIщ!
А л и й (и щхьэр мащIэу къытреIэтыкI). БгырысылI нэсым ещхьщ. къыщыхъуа щIыпIэм шэд, гуэл, мэз фIэкIа щымыIэми. ЛIы нэс игъэсащ Анэм. Лалурэ сэрэ дощIэж Гомель деж абы мафIэгу щхьэгъубжэм щIакхъуэ къызэрытхудидзар. Ар ди Карасёв Иван и анэрат!.. Аращ Сидорчук бзаджэнаджэм, епцIыжакIуэм ар щIиукIар. Абы и псэм псэхугъуэ щигъуэтынукъым ахърэтми! Дэ Кавказым нэс дыкъикIами, зэи тщыгъупщэнукъым лъыкIэ ягъэнщIа мы щIыналъэ хейм цIыхуфIу къыщытхуэзахэр. Я щхьэр ямыгъейуэ, я щIакхъуэ Iыхьэр къыдэзытахэр, дэр щхьэкIэ гъущI банэ бжыхьым ирахулIахэр. Апхуэдэщ белорусыщIыр. цIыхугъэрэ лъагъуныгъэрэ и куэдщ. Хуэму, Алий, умыпсалъэ апхуэдизрэ, уи къарур хъу-. Хьэуэ, Индрис, жызгъэIэ. кIасэ мыхъу щIыкIэ. ЖыIэ. Белорусхэм сыт ялажьэ, фашистхэм жыхьэнмэ мыбдеж щаухуамэ. НыбжькIэ къахуэгъунукъым ар абыхэм. Зэи. Сэ щIэуэ зыри стхакъым, ауэ зыгуэр сыкъыфхуеджэнщ. ГукIэ сщIэхэм сыт иращIэфынт абыхэм. (Усэ къоджэ.)
мэ. 143
Еуэ, шагъдийхэу гъэшхахэм
Къэбэрдей щIалэр техутэ,
ПцIащхъуэр щIэмыхьэу щIэгъапхъуи,
Лъэпщ джатэр нобэ гъэхахуэ!
Ди хэку къыхэкIа шухэр
ЛIыгъэ зехьэпIэ дихуащ,
Феуэ фашистхэу лъыгъажэм,
Ди хэкум ахэр къепхъуащ.
Тхъумэнщ ди бынхэр, анэжьхэр, Драматургие
Тхъумэнщ адэжьхэм я лъапсэр,
Фашист лъэбжьанэм фIэтхынщи,
Хуит къэтщIыжынщ ди къуэшхэр.
Б е л о р у с И в а н (гуфIэу къегъэзэж, шыуан цIыкIукIэ псы пщтыр къехьри). Али Асхадович! Къуэшхэ! КъысхуищIащ сыщIелъэIуар. Ефэт, Али Асхадович, ефэт. Упсэу, Ваня. (Псым йофэ.) ЦIыху сыпщIыжаи. (макъ щэхукIэ). КъызжиIар фщIэрэ Таучэшым?.. (Псори щэху хъуауэ щIодэIу.) Совет властым теплъэ хъуркъым ар. Ауэ фашистхэми ятеплъэ хъуркъым. Дауэ ищIми, и хэкум игъэзэжын фIэкIа нэгъуэщI Iуэху зэрихуэркъым. ИтIанэ жиIари. Фи фIэщ хъункъым. (Псоми я нэгум чэзууэрэ йоплъэ.). ЖыIэ, Ваня, умышынэ!. Мыбдежым епцIыжакIуэ щIэскъым, Ваня!. Хъунщ. Псоми зэрытщIэщи, Гитлер и гугъат Совет Союзым зэрытекIуам и щыхьэту ноябрым и блым Москва параду щрикIуэну. Парадыр пэж дыдэу щекIуэкIащ Краснэ площадым. Ауэ Гитлер зэригугъам хуэдэукъым. Октябрь Иныр илъэс тIощIрэ плIырэ зэрырикъум теухуат ар. Мавзолейм деж къытету, парадым хэтхэр игъэгушхуащ ди главнокомандующэ Сталиным! ТхьэмахуитI ипэкIэ къэхъуащ ар! Куэд мыщIэу ди дзэхэр ебгъэрыкIуэу щIадзэнущ! Ура, ныбжьэгъухэ! (гуфIэщауэ, ауэ щэхуу). Ура! Ура! Ура! 144
Сценэр кIыфI мэхъу.
ЕЯНЭ Комендантым и къуэдзэ, лагерым и унафэщI и канцеляриерщ. дихьэхауэ скрипкэм йоуэ – Вагнер, Бетховен. Абы ибгъукIэ шэнтым тесу щысщ. зэрылъэкIкIэ гъэрыр къыдихьэхыну хэтщ. (еуэн щегъэтыжри, хуэсакъыпэурэ скрипкэр ирелъхьэж футлярым). Мы телъыджэр къыздисхар пщIэрэ?. Дэнэ щысщIэн? Уи деж сыщыхьэщIакъым сэ.
Л а н г у т. Ари пэжщ. ДяпэкIэ нэхъыбэрэ дызэрылъагъуну
согугъэ. Мы скрипкэм еуэу щытам и Iэзагъым игъащIэкIэ сылъэщIыхьэнукъым сэ, консерваторием илъэситIкIэ сыщеджа пэтми.. Дауи, ар уи егъэджакIуэу щыта къыщIэкIынщ. (футлярым и щхьэр трипIэжурэ). Хьэуэ. Сэ абы и унэм сыщыпсэууэ аращ иджыпсту. Унэри унэ бэлыхьщ. Бобруйск Драматургие
щыщ журтщ мыр зейуэ щытар. КъызэрыщIэкIамкIэ, абы егъэлеяуэ талантышхуэ бгъэдэлът икIи егъэлеяуэ къулейт. (пIейтейуэ). Унагъуэ иIа хъунт абы, дауи?. ИIат унагъуэшхуэ. (КъыфIэмыIуэхуу.) СщIэркъым иужькIэ и унагъуэр дэнэ щыбзэхами. Ауэ аракъым Iуэхур. Пасэрей скрипкэ гъуэзэджэхэу коллекцие псо зэхуихьэсауэ иIэт а журтым. Мылъкушхуэщ ар! Уасэ зимыIэщ.. НтIэ, мы скрипкэр абы къыуитауэ ара?. Апхуэдэуи жыпIэ хъунущ, зиусхьэн усакIуэ! Мыр пэж дыдэу къызитащ. ЯгъэтIысын ипэкIэ. Адрейхэр. адрейхэр ауэ сытми къигъэнауэ аращ. Иджы ахэр сысейщ, си унэ щыIэщ, Баварием. (и гум щIыхьауэ). НтIэ, насыпышхуэ къыпхуихьа ахэр узэриIэм?. Ауэ сытми! Скрипкэмрэ сурэтыщI искусствэмрэ хуэдэу сыдэзыхьэх щыIэкъым. Дахагъэм сурэт тесхынуи сфIэфIщ, псом хуэмыдэу цIыхубзым и дахагъэм. Сытми, зэзэмызэ скрипкэ сеуэмэ, псэкIэ зызогъэпсэху. Уэри болъагъу, сыт хуэдиз бэлыхь сшэчу си Хэку иным къулыкъу хуэсщIэми. Музыкэ закъуэращ си гур зыгъэтIысыр.. Урыс музыкэм дауэ ухущыт? Лъагъумыхъуныгъэ хууиIэу 145
къыщIэкIынщ, дауи.
Л а н г у т. Фюрерым и унафэкIэ, рейхым щедэIуэну хуиткъым лъэпкъ икIэхэм – урыс, журт хуэдэхэм – ятха музыкэм. Ауэ сэ абы арэзы сытехъуэркъым. Уэ уи зэхэщIыкIыр лъагэщ, сыкъыбгурыIуэнущи, щэхуу бжесIэнщ: Iэджэрэ си гум дыхьэу содаIуэ Шаляпиным и ариехэм е Чайковскэм и концертхэм. Унэм щызиIэ пластинкэ къомым хэлъщ Чайковскэм и концертыр, журт Бронислав Губерман игъэзащIэу. Бетховен, Вагнер сымэ нэхъыбэрэ содаIуэ. Ди фюрерми Бетховенщ япэ иригъэщыр. Языныкъуэхэм деж Бородин, Рахманинов сымэ я музыкэм сыщедаIуи щыIэщ. (щIэнакIэу). Апхуэдизу дзыхь къысхуэпщIу ара? Бзэгу схьыжмэ-щэ?. Хэт зыхуэпхьынур? Сэра? Делагъэщ, пэжкъэ? Уэ егъэлеяуэ уцIыху губзыгъэщ, бгырыс пагэ! Лъахэм и усакIуэ пажэ! ЩIыхь зиIэ лэжьакIуэ!. Сигу илъ пэжыр жысIэмэ, дауэ къыпщыхъуну? ЗанщIэу гъущI банэ бжыхьым сребгъэхулIэну аракъэ?. Делафэ къызуплъу ара? Сэ уэ сыпхуейщ! ЖыIэ, умыА л и й. Фашизмэм и лъабжьэр пагагъэрщ, хьэуэ, зыкъыфIэщIыжыныгъэрщ, нэмыцэхэм лъэпкъыу щыIэм нэхърэ нэхъыфIу, шынэ! 146
Драматургие
нэхъ лъагэу зыкъызэралъытэжырщ. Вагнеррэ Бетховенрэ я музыкэм и лъабжьэри аращ, тхьэпэлъытэу зэрызабжыжыращ.. Уоу! Гъуэзэджэщ, зиусхьэн усакIуэ, пщIэ лей яхузощI уэ пхуэдэ цIыхухэм. Пэжу, тIэкIу ебгъэлейри хэлъщ. Хьэмэрэ фи лъэпкъ хабзэу ара укъыспэрыуэу сыбгъэгубжьыну? Фэ зыми фыкъыхуэмыгъэшу фыапхуэдэщ. Мис ар хьэл мыхъумыщIэхэм я нэхъыкIэ дыдэу къызолъытэ сэ. Аркъудейм щхьэкIэ Iэджэм шэр къалэжь. Уэ уахэзбжэркъым абыхэм, дауи. ЗэрысщIэмкIэ, Совет дыдэми IумпIафIэ ухуэщIакъым уэ. (игъэщIагъуэу). Дэнэ къипха а жыпIэр?
Л а н г у т. Дэри пщIэншэу тшхыркъым ди щIакхъуэ Iыхьэр. Дэ куэдым дыщыгъуазэщ. Капитализм хамэ къэралым, Тыркурщ жыхуэсIэр, ущеджакъэ, Францием ущыпсэуакъэ? Абыи Кавказми узыпыщIауэ щытахэр властыр зыхуэмыфI цIыхухэращ, нэхъыбэри НКВД-м и хьэпсхэм икIуэдэжащ. Уэри, дауи, гулъытэ хэха къыщыпхуащIырт НКВД-м. Уи хьэлыр ариец хьэлым тохьэ!. Егъэлеяуэ фIыуэ фылэжьащ. НтIэ, сытыт уэ уи гугъар?.. КъищынэмыщIауэ, уи хьэлыр ткIийщ, ерыщщ. Уигу илъыр жыпIэну зэи ушынакъым, уи напэм къемызэгъи яхуэблэжьакъым. Аращ, дауи, пщIэ къыщIыпхуащIыр фи республикэми, мыбдеж щыIэхэми.. ЗыкъомкIи узахуэщ, ауэ икIи узахуэкъым. СыщIэпсэуари сызыхуэлэжьари си Хэкущ, си лъэпкъщ. Пэжщ, Совет унафэщIхэм щыуагъэ яIэщIэкIакъым схужыIэнукъым, иджырей къэрал ухуэкIэм хуиту упсэлъэныр, узэрыхуейуэ утхэныр къемызэгъыу щытщ. Ауэ игъащIэм сепцIыжакъым си къэралми, си лъэпкъми, уеблэмэ. (Алий и псалъэр зэпиуду). КъызжаIат хьэл ткIий узэриIэр, екIурабгъуншэу узэрыщытыр. Ауэ еплъыт: сыт хуэдиз уэ хуэпщIар уи лъахэм, гугъу удехьакъэ лъэпкъ щэнхабзэр къэIэтыным, IуэрыIуатэр зэхуэхьэсыным, хабзэр Iыгъыным? Ущытакъэ тхакIуэхэм я Iэтащхьэу, щIэныгъэ институтым ущылэжьакъэ? Лъэпкъым и къафэ искусствэр, и театрыр къызэзыгъэпэщар уэракъэ? СыттIэ абыкIэ фIыщIэу къэпхьар? Акъылым къитIасэркъым! Властым дзыхь къыпхуимыщIу, фронтым уIуидзауэ аракъэ? Германие Иныр апхуэдэу хущытынутэкъым и цIыху щэджащэхэм. Уэ бзэхэр бощIэ –
хьэрыпыбзэр, тыркубзэр, французыбзэр, урысыбзэр. Мыбы щыIэ адыгэхэми, Кавказым къикIа адрей лъэпкъхэми пщIэ къыпхуащI. (ЗытэлайкIэ щымщ.) Дауи, къыбгурыIуащ уэ пхуэфэщэн лэжьыгъэ къызэрыпхуэзгъэлъэгъуэнур. Укъыддэлэжьэн? Псалъэм папщIэ, тэрмэшу? (нэщхъейуэ погуфIыкI). Лэжьыгъи? Мыбдежи? Ажалым и хэщIапIэми? Сэри?.. Усыгъэр къурш псынэм хуэдэу къаб-
10 Заказ №2210 Драматургие
зэщ. Мыбдежым махуэ къэс цIыху минхэр щаукI. Зыри зимылажьэ цIыхухэр. Урысхэр, белорусхэр, украинхэр, Кавказым, Азием щыщхэр. Пэжщ, ахэр гъэрщ. Ауэ цIыху мамырхэми фащысхьыркъым фэ. Журтхэр мин бжыгъэкIэ зэтывоукIэ. Сыт абы я лажьэр? Л а н г у т. Зыри хэпщIыкIыркъым уэ ди политикэм. Ауэ мы зымкIэ узахуэщ: сэбэп мыхъуну щхьэ бжыгъэр зыкIэрыдогъэху. Дыщызауэ щIыпIэм исхэри апхуэдэщ. Ахэр къызэднэкIрэ адэкIэ дыкIуэмэ, ди щIыбагъкIэ щыныкъуэкъуэнущ, зэран къытхуэхъунущ. Дэ зи ужь дитыр къагурыIуэнукъым абыхэм. Мы Урысеишхуэу тхьэм иужэгъужам и плIанэпэ псоми жэнэт щыдухуэнущ, ауэ зэран
къытхуэхъур ди гъуэгум тедгъэкъэбзыкIыурэ дыкIуэцIрыкIынущ. Арийцхэрщ дунейм щытепщэнур! А уэ зи гугъу пщIыхэр Iэщ мэжэщIалIэу аращ. Ныбэныкъуагъым ирихулIэурэ, я щхьэр хуагъэщхъынущ Лъэпкъ Нэсым. Куэд мыщIэу, зы лъэпкъ закъуэщ мы дунейм къытенэнур. Адрей кIэрыхубжьэрыхухэр къуэм дэкIутэжын
хуейуэ аркъудейщ. ЦIыху лейхэр мелуан бжыгъэкIэ тедгъэкъэбзыкIын хуейщ щIым!. Апхуэдэ дыдэуи?. Уи фIэщ щIы, уэ зэи умэжэлIэнукъым. Гъэруи ущытыжынукъым.. Ар дауэ?. Укъыддэлэжьэну уарэзымэ.. Сывдэлэжьэным къикIыр сыт?. Нэхъ мащIэмкIэ къыщIэддзэнщ. ЗэкIэ куэд дыдэ пщIэн хуейкъым: бгырысхэр ди лъэныкъуэ къэпщIын хуейуэ аращ. Мыхъуми, япэщIыкIэ уи лъэпкъэгъухэр. Уэ уи псалъэм щIэдэIунущ ахэр. Дэри сэбэп дыпхуэхъужынщ, уи щхьэгъусэр, уи бынхэр къыпхуэдгъуэтыжынщ. Фюрерым и дзэхэр куэд мыщIэу фи деж нэсынущ.. Уи фIэщ?. Шэч къытепхьэу ара ди лъэщагъым? Европэ псор ди лъэгум щIэлъкъэ?.. Мазэ зытIущ нэхъ дэмыкIыу, Москва дынэсынущ!. Сыт щхьэкIэ, абдежым фызэримыгугъауэ фыкъыщыпагуауэ жыпIакъэ?
Л а н г у т. Уакъыл жанщ уэ, псалъэ ныкъуэм зыгуэр къыхыбопхъуэт. ДыкъэувыIащ зэкIэ, ауэ пIалъэ кIэщIкIэ зихъуэжынущ Iуэхум. Уи фIэщ щIы, пэжщ ар. (хэгупсысыхьауэ). ПэжынкIи хъунщ.. Пэжщ, пэж дыдэщ! Уэ уцIыху губзыгъэщ, щIэныгъэ уиIэщ, Iэмал иIэкъым къыбгурымыIуэнкIэ Россие жыхуаIэр дяпэкIэ зэрыщымыIэжынур. ЦIыхуу исым и ныкъуэр зэтедукIэнущ. ПщIэрэ, нышэдибэ фыфейхэм ящыщ зы щIэсат си деж. Адыгэщ ари. 147 Драматургие
УэрэджыIакIуэ хьэмэрэ къэфакIуэ, сщIэжыркъым. Къэжэр жиIа и унэцIэр. ПцIыхун хуейщ ар. Фыфейхэми къахокI гъэщIэгъуэну закъуэтIакъуэ. Абыи псоми шэч къытрихьэрт. ГъэщIэгъуэн къысщыхъуат ари. Ауэ укIэлъыплъыжамэ, делэм и делэжт ар. (къызэщIэнауэ). Уэ ущоуэр! Адыгэхэм игъащIэми жаIэ: апхуэдэ лIы Iущ къыпхэкIамэ, тхьэр къыпхуэупсауэ аращ! Мис апхуэдэу, Алътуд къуажэм хуэупсащ тхьэр, Индрис хуэдэ цIыху къыдигъахъуэри. Апхуэдэ пшынауэ Iэзэ гъуэтыгъуейщ. Апхуэдэ цIыху къабзэ куэди бгъуэтынукъым. Пшынауэ къудейкъым ар, адыгэ уэрэдыжьхэр зэхуихьэсырт, къафэ, ислъэмей зэхилъхьэрт. Ерыщагъыр къыщIех уи нэ фIыцIитIым. Зыхуэсакъыж, си ныбжьэгъу! Уи Къэжэрыр сыхьэт зытIущ хъуауэ а уэ пщIэ щIытIым дэлъщ, Тхьэшхуэм йопсалъэри. Мис абы иджы хузэхралъхьэ къафэхэмрэ ислъэмейрэ.. А жыпIэр сыт?! Уоу, ди тхьэ!. Абы и лъэужьыр пхуну ухуейкъым, пэжкъэ?. Сыт сыбгъэщIэну узыхуейр?. Мис арат, мис арат жозгъэIэнур. Уэ унэхъ губзыгъэщ икIи уцIыху цIэрыIуэщ. Тырку дыдэми укъыщацIыхуу жаIэ. Тыркубзэ бощIэ, пэжкъэ?. СощIэ. НтIэ, уэ уи Iуэхур хъуэпсэгъуэ дыдэ хъунущ. (щIыIэ-щIыIэу). Сыт сщIэн хуейр?. Япэрауэ, фи бзэкIэ захуэгъазэ адыгэхэм, балъкъэрхэм. Ухуеймэ, урысыбзэкIэ епсалъэ, узэрегуакIуэщ. КъэгъэдаIуэ къудей! Уи фIэщ щIы: гъащIэр шэдыпсым нэхърэ нэхъ лъапIэщ. Уи лъэужь къытегъэхьэ закъуэ, адэкIэ дэ ди Iуэхужщ. Дэ ди цIыху дыщыхуеинущ Къэбэрдей-Балъкъэрми, Кавказ псоми. Дгъэхьэзырынхэщ, дгъэсэнщи, я унэ дутIыпщыжынщ, къалэн зырыз я пщэ дэлъу. Пропагандэм къаруушхуэ иIэщ. Кавказым щыпсэухэм урысхэр фIыуэ ялъагъуркъым, ар сощIэ. Дэ ди телъхьэ хъун хуейщ а щIыпIэм щыпсэухэр. (Алий и нэм щIоплъэ.) Уи фIэщ щIы, нэгъуэщI гъуэгу уимыIэкIэ. Лангут Карл тIэу къытригъазэркъым.. Сыгупсысэ хъуну? Сысымаджэщ. Нобэ хущхъуэ къыуатыну яжесIэнщ. Угупсысэну зы махуэ-махуитIщ уэстыр. Мы махуэхэм лэжьакIуэ уахунукъым. (тегушхуауэ къотэдж). Хъунщ, сепсэлъэнщ адыгэхэм. Ущыхуей дыдэм деж.
Л а н г у т (гуфIауэ, и Iэхэр зэщехъуэ, ауэ аргуэру хьэдэмэ къыIурыуауэ, и нэгур гущыкIыгъуэу зэрегъалъэ). Зэ умыпIащIэ. КъэдаIуэ адэкIэ. Фюрерым и IуэхущIафэ гъуэзэджэхэр, мы щIыпIэ бгынэжахэм псэукIэщIэ дахэ зэрыщиухуэр усэкIэ птхамэ арат. УсэкIэ 148 Драматургие
бгъэлъэпIамэ арат фюрерым и лIыгъэр! (Алий жэуап итыркъым.) Хъунщ, зэкIэ егупсыс, иужькIэ иджыри дытепсэлъыхьынщ абы. Иджы псом ящхьэращ. (йотIысэхыж). Сыт?. Тыркум теухуащ ар. Абы щыпсэу фи лъэпкъэгъухэращ дызыхуейр. Сыт ахэр зэрыфщIынур?
Л а н г у т. Абы я дежи щыкIуэцIрыгъэкIын хуейщ фюрерыр зэрызахуэр. Урысейм и Iуэхур псынщIэу зэфIэхын хуейщ, абыкIэ дэIэпыкъуэгъу хъунущ сытым дежи Германием и пэщIэщIэгъуу щыта Тыркур. Ахэр къыдгухьэмэ, Урысейм и жьауэм тыншу къыщIэтшыфынущ залымыгъэкIэ урыс ящIыну хэт лъэпкъ цIыкIухэр. КъыбгурыIуэркъэ иджыпсту си дзыхь зэрозгъэзыр, пщIэ зэрыпхуэсщIыр? НтIэ, бжызоIэ нехьэкI-къехьэкI хэмылъу: Ещанэ рейхым жэрдэм ищIмэ, абы и блыгум щIэту Азие Курыт къэралыгъуэшхуэ къэбгъэхъуныр зыми щыщкъым. Ауэ иджыри пасэщ абы утепсэлъыхьыну. Абы къыхэкIыу, уэ къалэнышхуэ, уеблэмэ къалэн нэхъыщхьэр, уи пщэм къыщыдэхуэнущ Тырку къэралыгъуэм.. ЗэрыслъагъумкIэ, мурад уардэхэр иIэщ фи рейхым. Сэ зэхэсхат пантюркизмэм хуэунэтIа хъуэпсапIэхэр зэрыщыIэр, ауэ. Сыщыуатэкъым сэ, къызгурыIуат узэрыцIыху губзыгъэр. НтIэ, уарэзы?. ЖысIакъэ: сегупсысын хуейщ. Хъунщ. Япэ пщэрылъыр зэрыбгъэзащIэу, баракым ущIэсыжынукъым. Уи узыншагъэми едгъэлэжьынщ, уи лъакъуэхэри пхуагъэхъужынщ. Уи гъащIэми утемышыныхь. Мыбдежыракъым ущыпсэунури, къалэращ, къыддэлэжьэну гупыж зыщIа уи лъэпкъэгъухэм урагъусэу.. ГурыIуэгъуэщ. СыщIэкIыж хъуну? (штабс-фельдфебелыр къреджэ). ЩIэшыж. ПIалъэ имыIэу, дохутыр къевгъэплъи евгъэIэзэ. И шхыныр щхьэхуэу щытынущи, абыи фыкIэлъыплъ! -. ДгъэзэщIэнщ! ЩIокIыжхэр. гуфIэгъуэ иIэщ. И Iэр птулъкIэмкIэ ешийри, аргуэру къыIуепхъуэтыж, йопэм, зызэрегъалъэ, дыхукIэ и Iэр елъэщI. Виски кърегъахъуэри йофэ.
Сценэр кIыфI мэхъу.
Щхьэгъубжэм Iухьауэ доплъ. И щхьэм хужеIэж: «Ди мурадыр къыдэхъулIэнщ!.. Дыщыхуэмеиж дакъикъэм гъущI кIапсэ банэр и Iэрылъхьэщ!»
Баракым и кIуэцIырщ. Пшапэр зэхоуэ. А л и й и щхьэр IитIкIэ иIыгъыу, и пIэм йотIысхьэж. ИщхьэмкIэ къытелъ Л а л у къохри, къыбгъэдотIысхьэ. зытелъа ещанэ «къатым» иджы телъщи, ари къох, къелъагъури. 149 Драматургие (гужьеяуэ). Уаубэрэжьа?. Хьэуэ.. Хъудырыпсыр яухащ аргуэру, дэ къытлъысакъым.
Л а л у. Ди щыпэкъым ныбэ нэщIу дыгъуэлъыжыныр. Шхын щхьэкIэ дагъэлIэну аращ нэлатыр зытехуэнхэм.. Си щхьэр зэточ, ауэ узыр тIэкIу нэхъ кIащхъэ хъуа хуэдэщ. Си къэжьыни къэкIуэжыркъым. Феплъыт (И жыпым кърехри, тхылъымпIэм кIуэцIылъ хущхъуэхэр ярегъэлъагъу.). Сыт мыр?. Дохутырым къызитащ.. Хьэбыршыбырхэ, нэхъапэIуэ къыуагъэплъ хъунутэкъэ дохутыр?!
А л и й (погуфIыкI). Къэлэжьыжын хуейщ ар псори. Аращ я гугъэр. Ауэ махуитI нэхъ мыхъуми къызэмыузу сыпсэужынщ. (ЗытэлайкIэ хоплъэ.) Индрис си гум ихуркъым. ЯукIащ фашистхэм. Сыт хуэдэ цIыхут ар!. Хьэуэ, Алий, Индрис псэущ. Ауэ хьэлъэщ, удынышхуэ ихьащ. Сытми, зыкъищIэжауэ, баракым и кIэмкIэ щыIэщ. Дыдейхэр къыбгъэдэмыкIыу кIэлъоплъ. Ауэ иджыри зэ къеупщIыну яшэмэ, къелынукъым. Таучэшыра хъунщ къезыгъэлар, и IэкIэ къилъэфыжащ, лъыпсыр къыпыжу. Уоу, Алыхьышхуэ! Сыту фIыт зэрыпсэур! Сэ къызжаIат. Индрис арэзы хъуатэкъым.
Б е л о р у с И в а н. Сытым теухуауэ? (Iуэхур зытетыр къыгурыIуауэ.) Псори къыджеIэжыт, Али Асхадович!. КъыджеIэжыт, Алий!. Сыт жызвгъэIэнур? ЦIыху гъэсахэм хуэдэу дызэпсэ-. Лангутрэ уэри?
А л и й. Хэт-тIэ нэгъуэщI. Культурэшхуэ зыхэлъ хьэкIэкхъуэкIэщ. Аращ зэпымычу скрипкэ еуэр. ИгъащIэкIэ зэхэзмыхащэрэт. ЛIыукIщ ар! Езым къызжиIащ а скрипкэм журт музыкант гуэр яхуеуэу мы Iуэм исауэ. Лангут IэщIэкIуэдащ ар, зэтриукIащ и унагъуэри. Иджы езыр щIэсщ абы и унэм. Пасэрей скрипкэхэр зэхуихьэсауэ иIэт а журтми, Лангут ахэр зыIэщIилъхьэри, Германием щиIэ и унэм иригъэшащ. Зэпымычуи, къызэрызгурыIуамкIэ, еутIыпщ посылкэхэр, щыгъын, хьэпшып лъапIэхэр дэлъу. ЕхъунщIэ цIыхухэр, икIи ибзыщIыркъым. Иримыкъужыныр къыхуэкIуащ. (къызэгуэпауэ). Хьэбыршыбыр! Мы щIым дауэ ишэчрэ апхуэдэхэр! Культурэ лъагэ зиIэ лъэпкъщ-тIэ! Пу! (хуэмышэчыжу). ЖыIэт адэкIэ. лъащ. 150 Драматургие
А л и й. ЗыкIи къридзэ хуэдэкъым Москва деж фрицхэр къызэрыщрагъэкIуэтар. Къыздэджэгуми сщIэркъым, ауэ шэч къытримыхьэу жеIэ Кавказри куэд мыщIэу нэмыцэм къащтэну.. Ара я гугъэр!
А л и й. Иджы я Iуэхур абыкIэ щыпхагъэкIын щхьэкIэ а щIыпIэхэм щыщ цIыхухэм хуейщ. Мис дэ тхуэдэ гъэрхэм къыхах властым хуэмыарэзыхэр. Долэтджэрий хуэдэхэм щIыхуейри аращ, епцIыжакIуэхэр зыдагъэIэпыкъуурэ цIыхухэр я лъэныкъуэ къащIыну. Кавказыр ямылейуэ я хъуэпсапIэщ. Аращ дэ я нэIэ къыщIыттетыр. ЗэрыжиIэмкIэ, абыхэм ядэлэжьэну тегушхуэхэр ягъэхьэзырынурэ, щIыпIэхэм ягъэкIуэнущ, я унэ дыдэ ягъэкIуэжыни хэтщ, совет властым цIыхухэр Iей хуащIу, нэмыцэхэр къызэрыкIуэнум хуагъэхьэзырын хьисэпкIэ. Ди лъэпкъ хабзэм тету, езыхэр ирагъэблэгъэну хуейщ. Иджы ди лъэпкъэгъуу мыбы исхэр сэ тезгъэгушхуэн хуейуэ аращ. Фашистхэм ядэлэжьэнуи?. НтIэ. Япэ къалэну аращ си пщэм къралъхьар. АдэкIэ нэхъыбэж къыкIэлъыкIуэнущ. Тыркум щыпсэу адыгэхэр зауэм къыхэшэн нэгъунэ.. Уэ-щэ? Сыт жэуапу ептыжар?. Сыт сэ?. КъыбгурыIуэркъэ?. Тэрмэшу сагъэлэжьэну аращ.. ПщIэшхуэ къыпхуащIаи!.. (щIэнэкIалъэ хэлъу). Лэжьыгъэ Iейкъым, тыншщ.
А л и й. Фыделэу ара тIури? МахуитI къызатащ сыгупсысэну. ИкIэм-икIэжым дохутыр къызагъэплъащ. Хущхъуэ къызатащ. КъомыузIауэ, махуитIкIэ упсэунри Iейкъым. Пэжу, нэхъыфI сищIащ занщIэу. Нэхъ тыншу собауэ. (мыарэзыуэ). Укъащэхуу ара, Алий?. КъэдаIуэ мыдэ, Ваня. Адыгэм жаIэ: бзэр джатэ къихам хуэдэщ. Iэхъушэ зэрыIыгъыр дыгъужь щышынэркъым. Сэ лъэпкъым сригъусэнущ, сыпсэуху. Си лъэпкъым. Си лъэпкъыр щыIащ икIи щыIэнущ игъащIэкIи. ИгъащIэкIэ и лъэпкъым и гъусэнущ си лъахэгъу Къэжэр Индриси. Нобэ абы и фэр ирахащ зэпыту кIуэн Лангут и унафэкIэ. ЛIы хуэдэу зиIыгъащ абы, адыгэлI хуэдэу. Уи щхьэ закъуэкъым гъащIэр зытеухуауэ щытын хуейр, атIэ къыпщыгугъ цIыхубэрщ. Бэнэныгъэм къыхуеджэн хуейщ абы и псэр, дэIыгъын хуейщ и гуфIэгъуи, и гурыгъуи. Нэхъыщхьэр пэжыр жыпIэфынырщ, ар Iейуэ е фIыуэ щрырети. 151 Драматургие (къэгужьеяуэ). Уи ажал къызыхэкIынщ узыпэщIэувар! Уи IэкIэ зыбукIыжыну аращ! (зэпIэзэрыту). Алыхьым жыхуиIар хъунщ.. Къыпхуагъэгъунукъым!
А л и й. Сыт тщIэн, нэгъуэщIу щымыхъунукIэ. Илъэс зытIущ ипэкIэ зы усэ стхат, ди къуажэ Старэ Крепостым и щIым сыщыщIалъхьэжыну сызэрыхуейр къыхэщу.
Мне в час неизбежный Здесь место найдите, В долине прибрежной Меня схороните. Иджы къызгуроIуэ ар къызэрызэмыхъулIэнур. Адрей минхэми ещхьу, сэри сыщыщIалъхьэнщ нэгъуэщI крепостыжь гуэрым деж.. Уи лIэгъуэ къэмысауэ, лIам захыумыбжэ. Гуэныхь пылъщ абы. Ди анэм къызжиIэу щытащ апхуэдэу.. Уи анэр, Ваня, цIыхубз щихът. Уэри абы ухуэфащэщ, ауэ и уэсятыр бгъэзэщIэн хуейщ. 152. Тхьэм жиIэмэ! Дызэуэнщ иджыри.
Сценэр кIыфI мэхъу.
Ноябрым и тIощIрэ хыщ. Iуэхур щекIуэкIыр баракырщ. Макъамэ гууз къоIури, хуэмурэ маршым хуокIуэж. Жьэ пшынэм ар къизыгъэкIыр щIыбым дэт нэмыцэхэм ящыщ зыщ. Зэуэ къоIу скрипкэм и макъ гущIыхьэр, зэуи печыж. Плъыр лъагапIэмкIэ къиIукIыу автомат зэкIэлъоуэ. Прожекторым кIыфIым къыхепхъуэт
шэ къызытехуэу гъущI кIапсэ бжыхьым теукIурие гъэрхэр. Макъ куэд адэкIэмыдэкIэ къыщоIу. и макъыр IупщIу къахощ абыхэм. Адыгэхэм, уэрэд жаIэми, Алыхьым елъэIуми умыщIэну, усэ сатырхэр ягъэIу.
Еуэ, хэку лъэщым и щIалэ,
Адэжь и щIапIэр гъэпагэ,
И гъуэм ихуэжыркъым блэ бзаджэр,
Мес, ди щIы кIапэм къытопщхьэ!
Уи лъакъуэ лъэщыр тегъэуви,
Езым и хэкум щылIыж,
Лъыр зыщIифауэ ди къуэшхэм
Хуиту цIыху гъащIэр ятыж.
Пщэдджыжьщ. Бжэр къыIуахри, капитан, лейтенант, -, кIэлъыплъакIуэхэр, хъумакIуэхэр къыщIохьэ. ХъумакIуэхэр гъэрхэм къахокIие: «Фытэджыт! ФыщIэкIи, сатыру фыувыт! Лэжьыгъэм и ужь фихьэт!». МыдэкIэ макъхэр къыщоIу: «Мыхъуми, хъудырыпс къыдэфт!», «ЩIакхъуэ къыдэфт!» 10 Заказ №733 Драматургие. Славянхэр фыщIокIри, лэжьакIуэ фокIуэ! Кавказ лъэпкъхэм ящыщхэр баракым фыкъыщIонэ! Псори къывгурыIуа?
Барак щIыбымкIэ щызэхыбох хьэ гъэсахэм я банэ макъышхуэ. (щIэкI пэтрэ Алий къыжриIэу). Iэхъушэ зэрыIыгъыр дыгъужь щышынэркъым. Сигу изубыдащ ар. ЗыфIыгъ! (къыпогуфIыкI). Уи насып тхьэм тригъакIуэ, хэт ищIэрэ, дызэрымылъагъужмэ. Ныбжьэгъу нэсу удиIащ. (IэплIэ зэхуащI, Иван и нэм нэпсыр щIэдиихьащ.) Ваня, лIым нэпсыр и фащэкъым. ЗэгъащIэ ар! Тхьэм уигъэпсэу куэдрэ! Зыщумыгъэгъупщэ: уи анэр къыпщогугъ! баракым щIокI. (щэхуу). Мыбы жаIэр яхуэпщIэ хъуну пIэрэ, егупсысыт. ГъащIэр нэхъ лъапIэщ. Зыми емыкIу укъищIынкъым. (губжь хэлъу). Ара жыпIэжынур?!. УаукIынщ.. Псори зи Iэмырри зи фIыщIэри Алыхьышхуэращ. Сэ ажалым сыщышынэркъым.. Алыхьышхуэр жыпIа?.. Абы фIыщIэ хуэтщIын хуейуэ 153
ара иджы?. Шэч къытумыхьэ фIыщIэ хуэпщIын зэрыхуейм, Лалу. Iэпсолъэпсоуэ дунейм дыкъытригъэхьауэ дытеткъэ! Нобэр къыздэсым фIыгъуэ Iэджи дигъэлъэгъуакъэ. Нэфу, дэгуу дыкъигъэщIакъым, пэжкъэ? Минрэ дыкIуэдын хуеят, ауэ мис, дыпсэущ иджыри къэс. Махуэ бжыгъэу къытхупичар фIыщIэ тщIыуэрэ къэдгъэщIэн
хуейщ, Лалу, си къуэшыжь. Куэд мыщIэу щIыIэмрэ гугъуехьымрэ диукIынкIи хъунщ, итIани зэгъащIэ: дыздекIуэлIэжынур Алыхьым и пащхьэщ. Аращ, си къуэш. и макъ къоIу: «Кавказ лъэпкъхэр сатыритIу фыув! Зывгъэхъей!» (зигъэкъыу сатырым ирокIуэ, Iумпэм хэлъу яхэплъэурэ). Нобэ махуэшхуэщ! Нэмыцэ командованием Iэмал къывет фи гъащIэр фхъумэу, лIыгъэ фиIэу, Германие Иным фыхуэлэжьэну. СС-м и хъумакIуэ дзэхэм фыкъыхыхьэну фыкъыдогъэблагъэ. Ар пщIэшхуэщ фи дежкIэ, апхуэдэ щIыхьышхуэ къалъысыркъым адрей лъэпкъхэм, рейхым «цIыху ныкъуэу» къилъытэхэм. Фэри фощIэ дэ тщIыгъуу мыбы къызэрагъэзэжар Кавказым икIыу хамэ къэрал Iэпхъуа куэдым. Граждан зауэм щыгъуэ большевикхэмрэ Драматургие
комиссархэмрэ япэмылъэщу, я щхьэр дахын хуей хъуащ абыхэм. Илъэс тIощI мэхъу я Хэкур гуузу зэрафIэкIуэдрэ. Дэ я Хэкур еттыжыфынущ абыхэм. Кавказ лъэпкъ псоми ящыщ ди гъусэщи, къахуэмыгъэсу поплъэхэр Кавказ куей псоми, къалэхэми къуажэхэми нэмыцэр тепщэ щыщыхъунум. Германием муслъымэнхэр цIыху пэжу къелъытэ. Бгырысхэм я нэхъыбэр муслъымэнщи, нэмыцэ командованием и унафэ щыIэщ абыхэм яфI фIэкIа я Iей зедмыхуэну, тыншу дадекIуэкIыну. Куэд мыщIэу Кавказыр дубыдынущи, фыкъыдогъэгугъэ мэжджыт зэхуащIахэр къыфхузэIутхыжыну, цIыхухэм я гъащIэр куэдкIэ нэхъыфI тщIыну. АбыкIэ ди псалъэр быдэщ. Кавказ цIыхухэ! Мыр фэ фи зауэкъым. Къытхыхьэну хуей дэтхэнэми щхьэхуэу депсэлъылIэнущ, къылъысыну лэжьыгъэм теухуауэ. Сэ фIыуэ сощIэ: фи хабзэмкIэ нэхъыжьыфIхэм, пщIэ зыхуащI цIыху цIэрыIуэхэм дзыхь яхуэфщIу, абы жаIэм федаIуэу фопсэу. Абыхэм ящыщ зыщ иджыпсту къэпсэлъэнур. Ар адыгэ усакIуэ цIэрыIуэ ЩоджэнцIыкIу Алийщ. (Алий дежкIэ зегъазэри.) Къеблагъэ!
Капитаным, Iумпэм ищIу, гъэрхэм яхоплъэри, зы дакъикъэкIэ и нэр А л и й къытоувыIэ, иужькIэ лъэныкъуэкIэ IуокIуэт. Аргуэру хьэдэмэ къыкIэрихыу къыщохъу и Iэм, уеблэмэ и Iэлъэми. Хьэдэмэщ дэнэкIи. Ар фIэгурымыхьу, абы и 154 нэщхъыр зэхеукIэ.
А л и й (зэрыхузэфIэкIкIэ ину). Фэ псоми сыкъывоцIыху. Мы мазэхэм сэ сызыщIыгъуа цIыхухэм я гур жыру псыхьащ. Сэ сыадыгэщи, Кавказым къикIа псоми гушхуэныгъэ, пагагъэ къысхыволъхьэ! Си псалъэр кIэщI сщIынущ. Фэ вжесIэнумрэ мобыхэм жысIэн хуейуэ сызыщIагъэдэIуамрэ зыкIи зэтехуэнукъым. ФIы къызэримыкIынури къызгуроIуэ абы. ЗэвгъащIэ, нэмыцэм я Iуэхур фIым ирикIуэнукъым! Дэращ мы зауэм щытекIуэнур. Зэи къэхъуакъым нэгъуэщI къэрал теуам, ар Македонскэ ирехъу, ар Наполеон ирехъу, фIы щIихауэ! Аращ Гитлер и щхьэми кърикIуэнур! Сыт къыдамыщIами, ди лъэпкъ напэр дывгъэхъумэж. Хэкур тпэжыжьэми, ди хъыбарыр абы щызэхахынущ дэ дынэмысыж щIыкIэ.
Иджыпсту мыбдеж фыкъыщIызэхуахусар, хэкум фепцIыжу, езыхэм фызыгуагъэхьэну аращ. СыныволъэIу, фыщымыуэ! ИгъащIэкIэ ди Хэку-Анэм къытхуимыгъэгъун напэтехщ ар!.. губжьауэ, зыхуейр къемыхъулIауэ, хъумакIуэхэм йоплъри, и башыр дежкIэ еший. Модрейхэм ираудри, мыхъеижу баракым щIах. Iэл къэхъуауэ, абыхэм якIэлъокIуэ. МыдэкIэ щIэтхэр бзэ зэхуэмыдэхэмкIэ гыбзэхэр кIэлъаутIыпщ фашистхэм: «Зэпыту фыкIуэ!», «Фи щхьэм ирикIуэ!», «Алыхьым къыфхуимыгъэгъукIэ!» Драматургие
М о з е р б а х (гъэрхэм къахокIие). Капитан Лангут жиIам иджыри фIыуэ фегупсыс! Нэмыцэдзэм хыхьэну хуейхэр иджыпсту фыкъыщIэкI! ЦIыху зыбжанэ къыхокIри щIокI. Мыдрейхэр абыхэм якIэлъоубжьытхэ. щIэкIахэм якIэлъыжеIэ: « - и ужь фиувэ!»
ЩIокIхэр. Макъамэ гукъутэ къоуэ.. Иджыри фыгупсысэну пщыхьэщхьэ хъуху зэман фиIэщ! ЗыжефIэнур ефрейтор Таучэшырщ! ФызэбгрыкI! Фылажьэ! Фылажьэ!
Сценэр кIыфI мэхъу. Теплъэгъуэм зызэрехъуэкI.
Жэщщ. Баракыр нэщIщ. Мыр япэм узбекхэр зыщIэсаращ. Скрипкэр гущIыхьэу къоуэ. Зыгуэрым фонарь нэху ирегъэдз. А л и й мыхъейуэ лъэгум илъщ. ЦIыхуищым ар къызэщагъэуну хэтщ, ауэ зыри къикIыркъым.. ЗыкъищIэжыркъым. Диижащ. ЛIэху яубэрэжьащ, и фэр ирахащ тхьэм и нейр зыщыхуэнхэм. ЛIыукIхэ! И нэкIур къыпхуэцIыхужыркъым. Уоу, Алыхь! Мыбы и фIыгъэкIэ мы мазэм дэ къэтщIащ «адыгэ» псалъэм и мыхьэнэ дыдэр. Феплъыт: дзыгъуэшхуэхэр къеIащ и лъакъуэм! Дауэ ар уи псэм зэрытехуэнур!. ЗышыIэ, къуэш, армыхъумэ и лъэужьыр уагъэхунщ! ЗыкъэфIэтынуи фыхуемыжьэ! ЯжефIэ ар псоми! Фи губжьымрэ пагагъымрэ фытекIуэдэжынущ. Куэд мыщIэу, гъэрхэр нэгъуэщI нэмыцэIуэхэм трагуэшэнущи, зывгъэхьэзыр. Ядэлэжьэн зымыдэхэр Белоруссием щыIэ лагерхэм ирадзэнущ, ахэри зыкIи нэхъыфIкъым.. Дыдамыш щIыкIэ Алий щIэлъхьэн хуейщ!
Т а у ч э ш ы м (хикъузэу). Адыгэхэращ ар щIэзылъхьэжын хуейр, я хабзэм тету. Мозербах хуит ищIащ ар щхьэхуэу щIалъхьэну. Ауэ зефыщIыж. ХьэдэщIэлъхьэхэр къимыгъакIуэ щIыкIэ къуэ лъащIэм деж мащэ къыщытIын хуейщ. Лалу, Индрис къыбдэIэпыкъуну къару иIэжкъым, Лэкъумэнрэ уэрэ фызэдэIэпыкъуурэ щIэфлъхьэ, адыгэ хабзэм тету, КъурIэн лъапIэм зэрыжиIэм хуэдэу. Хуэфэщэн пщIэ хуэдвгъэщIыж Алий. Ауэ иджыри вжызоIэ: фи щхьэ и зэран зэвмыгъэкIыж, тхьэм щхьэкIэ!
псынщIэIуэу! Лангут щылъщ, и зы бгъумкIэ белорус, адреймкIэ къыщхьэщысщ. Ш э I и д э т хуэму уэрэд-гъыбзэ къреш, и щхьэгъусэр игъеижу. Лъэпкъ псом ягъеиж хуэдэщ.
Псори щIокIыж. 155 Драматургие
Уафэ нэзхэмэ пшэплъу къытехьэм, уэу, си Алий,
Уи хъыбарыр си лъэIут къахьыну.
Къару лъэщу жьыбгъэм зэрихьэм, уэу, си Алий,
Уей, сеубзэрти укъашэжыну.
Дыгъэ гуащIэмэ нуру къиIэтым, уэу, си Алий,
Сеубзэрабзэти, гъуэгу нэху къыуитыну.
Мазэ-вагъуэу щIылъэр зыхъумэм, уэу, си Алий,
Щхьэщэ хуэсщIырти, усхуахъумэну.
Бынхэр хуэсшэурэ сызыхуэгъ сыныр, уэу, си Алий,
Ар хьэдэншэ-къупщхьэншэ кхъащхьэти,
Къэнжал бгыщхьэмрэ тхыгъэ-усыгъэмрэ, уэу, си Алий,
БампIэдэхыурэ фэеплъ нэхъыщхьэти.
Уи усыгъэурэ шыкIэпшынэбзэр, уэу, си Алий,
Хъуащ уахътыншэ. Пшынэ макъ бзафIэти,
Хэку и щIэблэм уи бзэкъу япхъуатэурэ, уэу, си Алий,
Уи усыгъэр ягъэIу фIэрафIэурэ. 156 * * *
Ди зэманырщ. ё в ещхь цIыхухъум къызэхекIухь Бобруйск крепостыр. Ар къыщызэтоувыIэ гъущI кIапсэ банэ зэпрышауэ, Iэщ къызэрырашэкI вагон теплъэ зиIэ фэеплъым деж. Ар б е л о р у с И в а н и къуэрылъху ё в нэхъыщIэрщ.
К а р а с ё в И в а н н э х ъ ы щ I э м (и макъыр сценэ щIыбымкIэ къыщоIу, макъамэ нэщхъей щIэту, макъамэм зэм зеIэт, зэми нэхъ щэху мэхъуж). ФхуэтIуэтэжа псори апхуэдэ дыдэу къемыкIуэкIагъэнкIи хъунщ. Мы си хъыбарыр суд дэфтэркъым икIи архив документкъым. АтIэми, тхыгъэм лъабжьэ хуэхъуар ЩоджэнцIыкIу Алий щIыгъуу нэмыцэIуэм исахэм, иужь дыдэу зылъагъужахэм къаIуэтэжахэращ. ё в, удз гъэгъа IэмыщIэ иIыгъыу, сценэм къохьэ. Залым щIэсхэм яхоплъэ, итIанэ аддэ жыжьэу маплъэ. Экраным къытредзэ Бобруйск крепостым дэт фэеплъыр. ё в. Фыузыншэм! СыкъэфцIыхужрэ? Сэращ ар, Белорус Иван и къуэрылъхурщ. Иван Иванович Карасёв. Си адэшхуэр, си жагъуэ зэрыхъущи, диIэжкъым. Си адэри илъэс блыщIым фIэкIащ, и узыншагъэри щIагъуэжкъым. Япэми хуэдэу, Гомель дыщопсэу. ТекIуэныгъэм и махуэшхуэм ирихьэлIэу, щыри дызэгъусэу, зы илъэс къэмынэу дыкъакIуэу щытащ Бобруйск. Си Драматургие
адэшхуэр гъэру исащ 131-нэ нэмыцэIуэм. И ныбжьэгъухэм я нэхъыбэр мыбдеж щыфIэкIуэдащ. Абыхэм ящыщт Къэбэрдейм и усакIуэшхуэ ЩоджэнцIыкIу Алий. Фэ къывгурыIуауэ къыщIэкIынщ: си адэшхуэм игъэзэщIэфащ и ныбжьэгъу нэхъыжьымрэ и Анэмрэ ярита псалъэр. Ажалыр къыщыпагъаплъэу, гъэрхэр нэгъуэщI гъэрэщым щашэм, Слуцк деж Iэщ вагоныжьым къыщикIуэсыкIыфащ. Ди дзэм хыхьэжри, Европэ къэралхэм кIуэцIрыкIащ, гитлерыдзэр зэтраукIэу, зауэр иухыху. Дунейр мамыр хъужри, Гомель зэхэкъутар зыухуэжхэм яхэтащ ди адэшхуэр, итIанэ, Алий и щапхъэм тету, егъэджакIуэ IэщIагъэм хуеджащ. ЯпэщIыкIэ педкурс, иужькIэ институт къиухри, анэдэлъхубзэмрэ литературэмрэ цIыкIухэр хуригъэджащ. Белорус республикэм «ЩIыхь зиIэ егъэджакIуэ» цIэр къыщыфIащащ. Зауэ лъэхъэнэм игъэва гузэвэгъуэхэр, и ныбжьэгъу фIэкIуэдахэр зэи игу ихуакъым, щIэблэри куэдрэ щIигъэдэIуащ и гукъэкIыжхэм. СощIэж Бобруйск дыкъыщыкIуэхэм деж и нэпсыр хуэмыубыду зэрыщытар. Дэтхэнэр игъеинт. ИкIи щIэмычэу къытхуеджэу щытащ ЩоджэнцIыкIу Алий и усэхэм. Сэри гукIэ зэзгъэщIат. 157
Е мис мыр.
Дыгъуасэ махуэхэм я пшагъуэр
Зеикъуэ нуркIэрэ исащ,
ЩIэныгъэ нэхур щыдэпсэм,
ПсэукIэ дахэр лыдащ.
Бахъсэн псы ябгэм и усэм
Абы и бынхэр екIуащ,
КIыфIыгъэ бзаджэр ялIыным
Псори зэщIыгъуу хуежьащ.
Лъагэу, фэншэу, пшэр щыджэгуу,
Джафэу, пцIанэу жыгыжь гуэр
Акъужь уэмым хэджэгухьу
ПщIащэ закъуэ къыпынат.
Жэщ гупсэхум хьэуа IэфIхэм
Хэджэгуэным ар есащ,
Пщэдджыжьышхэм дыгъэ нэпскIэ
Зипсыхьыжти, щэн хуэхъуащ.
Пэжщ, мыпхуэдэу пщIащэ цIыкIур
И жэщ-махуэм ягъэфIат. Драматургие
БлэкIхэм я щхьэр къаIэтыхукIэ,
Къызоплъ, жиIэу, пагэ хъуат.
Дэ ди гуфIэгъуэр тIихыну
Зы къару фIыцIи лъэкIынкъым,
Фашист щыкIахэм я щхъухькIи
Ди хьэуа къабзэр утхъуэнкъым.
Си адэшхуэр куэдрэ гукIэ къеджэу щытащ мы усэ кIэщIми: 158
Ди адэшхуэр пщIэшхуэ иIэу щIэтлъхьэжащ. Ауэ ЩоджэнцIыкIу Алий и кхъащхьэр яхуэхъумакъым. Бобруйск крепостым икIуэдахэм псоми зы кхъэщ яIэр. ЦIыху мин щэ ныкъуэ щIэлъщ абы. Я фэеплъырщ къэнар. УсакIуэшхуэм и фэеплъри щIэблэ-щIэблэкIэрэ яхъумэ. Псэущ ар, и Усэм и псыежэхым ещхьу. Чэнж мыхъуу йожэх ар, уэсылъэ бгыщхьэхэр, кIей жыгыщхьэхэр, уафэ къащхъуэр къищу. Адыгэ классикым и усэхэр Белоруссиеми, езыр щалъхуа хэкуми, Урысеишхуэми щалъытэ.
Сыт вжесIэн иджыри? Адэшхуэмрэ адэмрэ ещхьу, сэри сыегъэджакIуэщ, тхыдэр изогъэдж. Сабийхэм я Хэкур фIыуэ ялъагъуным, яхъумэным хузоущий.
ТхыдэмкIэ сыплъэмэ, къыхэзгъэщынущ мыр: Кавказым икIауэ яубыда гъэрхэр нэмыцэ агент ящIу къэралым кърагъэзэуэжыну и ужь зэритам къикIа щIагъуэ щыIэкъым. Зэрыщыгугъам хуэдэу цIыхубэм зыкърагъэIэту Советым пэщIагъэувэнри Кавказым къащехъулIакъым. Адэ-мыдэкIэ къыщыунэху епцIыжакIуэ гупхэр щыIащ, дэни хуэдэу, ауэ цIыхухэр яхутешакъым я гъуэгу нэпцIым. Нэмыцэ хьэлу IыхьэмкIэ къэпцIахэми яхуэфащэ ялъысри, хьэпскIэ япшыныжащ. ЩыIащ апхуэдэхэри, яхэтащ дэтхэнэ лъэпкъми. Уеблэмэ, Алий и лъэпкъэгъуу абы и лIэкIар зи нэгу щIэкIахэми къахэкIащ зи напэр зыщэжа. Ар убзыщIкIэ мыхьэнэ иIэкъым. Ауэ лIыхъужьхэр нэхъыбэт! хьэкIэкхъуэкIагъэхэм Бобруйск крепостым щалэжьа суд щытращIыхьауэ щытащ Мински Брянски. НэмыцэIуэм и комендант Редер, абы и дэIэпыкъуэгъу Лангут сымэ трибуналым и унафэкIэ минрэ щибгъурэ плIыщIрэ хы гъэм январым и щэщIым Минск деж я щхьэхэр щыпалъащ. Абы я пыхъуэпышэхэу лей зезыхьа псоми я цIэр къыщраIуащ трибуналым. Нэхъ къулыкъу лъагэ зезыхьэу яхэтахэм псоми тралъхьат илъэс тIощIрэ тхурэ, ауэ зыри и кIэм нэс исакъым тутнакъэщым. Минрэ щибгъурэ тхущI гъэм псэууэ нэсахэр Германием ирагъэшэжащ. ГущIэгъу яхуищIащ Совет правительствэм. Абы къикIыркъым зыгуэр тщыгъупщауэ. Драматургие
Ди адэшхуэр иджыри псэууэ, хъыбар къытIэрыхьауэ щытащ Алий и щхьэгъусэ ШэIидэтрэ и бынхэмрэ зауэ нэужьым гугъу зэрехьам теухуауэ. «Народым и бийм и унагъуэт!» Сытми, зэм-зэм пэжыр наIуэ къэхъуащ, тхьэм и шыкуркIэ. Си щхьэр фIызоудыж си
адэшхуэм жиIэжу щытахэр зэрызмытхам щхьэкIэ. Иджы къэзгубзыгъыжхэр стхыжу аращ. Къысхуэгъэгъу, дадэ, щыуагъэ гуэр хэзгъэхьамэ! Уэ сыт щыгъуи къыджепIэу щытащ: «Къэвмыгъэхъу афIэкIа апхуэдэ гузэвэгъуэ! Фи тхьэм фелъэIу, мамырыгъэ къывитыну! Ныбжьэгъугъэр фхъумэ! Лъэпкъ псори зэкъуэшщ!»
Сценэ щIыбымкIэ йокIуэт, экраным къытридзэ фэеплъым йоплъ, удз гъэгъар абдеж щегъэтIылъ. ИужькIэ экраным къредзэ гъэру нэмыцэхэм яубыдахэр къэзыгъэлъагъуэ теплъэгъуэхэр. Макъамэр япэщIыкIэ гуузщ, иужькIэ нэхъ гукъыдэж къозыткIэ еухыж. А макъамэр щIэту, и макъыр къоIу. и. Уи щхьэ закъуэракъым гъащIэр зытеухуауэ щытын хуейр, атIэ къыпщыгугъ цIыхубэрщ. Бэнэныгъэм къыхуеджэн хуейщ абы и псэр, дэIыгъын хуейщ и гуфIэгъуи, и гурыгъуи. Нэхъыщхьэр пэжыр жыпIэфынырщ, ар Iейуэ е фIыуэ щрырети. Сэ лъэпкъым сригъусэнущ, сыпсэуху. Си лъэпкъым. Ар щыIащ икIи щыIэнущ игъащIэкIи. 159
Iупхъуэр зэхуащIыж
ЗэзыдзэкIар Ларисэщ Публицистикэ Инчы Иринэ: «Ди лъэпкъэгъухэр адыгэну хуейщ» Педагогикэ щIэныгъэхэмкIэ кандидат, доцент Инчы Иринэ Къэралбий и пхъур Тыркум и Къайсэр къалэм дэт Эрджиес университетым Адыгэбзэмрэ адыгэ щэнхабзэмкIэ и кафедрэм щолажьэ. КъБКъУ-м ЕгъэджакIуэхэм я IэщIагъэм щыхагъахъуэ и институтым Адыгэбзэмрэ балъкъэрыбзэмрэ егъэджынымкIэ, теориемрэ методикэмкIэ и кафедрэм и унафэщIу щылэжьащ Иринэ. Адыгэбзэр зэрырагъаджэ методикэм куэду телэжьыхьащ. IэмалыщIэ зэмылIэужьыгъуэхэмкIэ сабийхэр адыгэбзэм зэрыдебгъэхьэхыным егъэджакIуэхэр хуигъасэу Налшык щыIащ. Иджы щылажьэ еджапIэ нэхъыщхьэм адыгэбзэр зэрыщригъэджым, хэхэс адыгэхэм я лъэпкъ хъугъуэфIыгъуэхэр зэрахъумэм, егъэджэныгъэ IэнатIэм зыщрихьэлIэ Iуэхугъуэхэм ятеухуауэ Иринэ къыджиIахэм ди гуапэу фыщыдогъэгъуазэ. – Иринэ, дэ фIыуэ удоцIыху Налшык щепхьэкIа лэжьыгъэмкIэ, дауэ утегушхуа Тыркум егъэджакIуэу укIуэну? Дапщэщ лъандэрэ ущылажьэрэ? – Тыркум адыгэ нэхъыбэ хэхэсу зэрыщыпсэур псоми дощIэ. Адрей къалэхэм хуэмыдэжу, Къайсэр адыгэ куэд дэсщ. Абы къыхэкIыу, мы къалэм дэт Эрджиес университетым адыгэбзэмкIэ кафедрэ къыщызэIуахыну илъэс зыбжанэ хъуауэ загъэхьэзырырт. Сэ абы сыщылэжьэну си пщIыхьэпIи къыхэхуэртэкъым. Си лэжьыгъэм сфIэфIу сыпэрытт, адыгэбзэмкIэ егъэджакIуэ щэныфIэхэм, гуапэхэм, губзыгъэхэм, псэемыблэжхэм садэлажьэрт, курсхэр езгъэкIуэкIырт, федеральнэ программэ зэмылIэужьыгъуэхэм сыхэтт, абыхэм ди егъэджакIуэхэр зэрыхэсшэным иужь ситу. Дызэримыгугъэу гъащIэм зэхъуэкIыныгъэхэр егъуэт. Эрджиес университетым Адыгэбзэмрэ адыгэ щэнхабзэмкIэ кафедрэр къыщызэIуахым доценту срагъэблэгъащ, 2018 гъэ лъандэрэ абы сыщолажьэ. – цIыху дапщэ къыщIэтIысхьэрэ ущылажьэ къудамэм? Дапщэм къауха нобэкIэ, иджыпсту щеджэм я бжыгъэр къыджепIэн? – 2018 гъэм и бжьыхьэм япэ курсыр къэтщтащ. Адыгэбзэр яджыну университетым цIыху 31-рэ къыщIэтIысхьат, абыхэм ящыщу цIыхуиблыр тыркут, адрейхэр адыгэт. Апхуэдиз студент дызэриIэр хуабжьу гуапэ тщыхъуат, дыщыгуфIыкIат. 2021 гъэм япэ гупым, цIыху 15-м, еджэныр къаухащ. ИужькIэ къыщIэтIысхьахэми я бжыгъэр а 30-м нэсырт, ауэ коронавирусым и зэманым цIыху 17-м хуэкIуащ. 2022 – 2023 гъэ еджэгъуэми цIыху 29-рэ къэтщтащ. Иджыпсту псори зэхэту курсиплIым студент 60 щыдогъаджэ. Ди студентхэм ящыщ куэдым щIэныгъэ етIуанэ зрагъэгъуэтыну къыщIэтIысхьэу аращи, ныбжь нэхъ зиIэхэри, лэжьыгъэ IэнатIэ Iутхэри яхэтщ. Ауэ лъэкI къамыгъанэу йогугъу, еджапIэр зэрыхыфIамыдзэжыным иужь итхэщ. 160 Публицистикэ – адыгэбзэмкIэ кафедрэм и лэжьыгъэм, абы Iуэху щызыщIэхэм, хэхэсхэм я бзэр яджыжыным теухуауэ университетым щыIэ хабзэхэм укъытхутепсэлъыхьамэ арат, Иринэ. – Къыхэзгъэщыну сыхуейщ университетым адыгэбзэ кафедрэр къыщызэIуахын папщIэ зи гуащIэ хэзылъхьа адыгэ профессорхэу доктор Озтюрк (Лэнкъуэж) Ильхьан (а зэманым щIэныгъэмкIэ факультетым и декант), инженерхэмрэ машинэухуэхэмрэ щагъэхьэзыр факультетым и профессор доктор Озден (Къущхьэ) Седат. Мыхэр мыхъуамэ, кафедрэр иджыри щIэх къызэIуахынтэкъым. Лэнкъуэж Ильхьан Налшык фIыуэ къыщацIыху. ИнформатизацэмкIэ институтым къызэригъэпэщу щыта конференцхэм щыIащ, абы и унафэщIу щыта Нэхущ Iэдэм дэлэжьащ, уеблэмэ абы теухуауэ ятхыжа тхылъым Ильхьэн и гукъэкIыжхэр ихуащ.
Ди кафедрэр къыщызэIутхым псом япэу программэр дгъэхьэзыращ. Абы къызэщIеубыдэ еджэныгъэр, тхыгъэр, псэлъэнымрэ едэIуэнымрэ, урысыбзэр, морфологиер, синтаксисыр, мифологиер, адыгэ сабий литературэр, адыгэ литературэр, адыгэбзэмрэ адыгэ щэнхабзэмрэ, зэдзэкIыныр, нэгъуэщIхэри. Тырку хабзэмкIэ кафедрэм и унафэщIу щытын хуейр къэралым и цIыхущ. Ди кафедрэм и тхьэмадэ Илдырым Ариф тырку щIалэщ, илъэси 10-кIэ Москва къэрал университетым щылэжьащ, урысыбзэмкIэ щIэныгъэлIщ. Ар бзэмкIэ хуабжьу къыддоIэпыкъу, цIыху хъарзынэщ, щэныфIэщ, гу къабзэщ, гъэсэныгъэ зыбгъэдэлъщ. Сэ Алыхьым фIыщIэшхуэ хузощI, мыбы сызыщрихьэлIэ цIыхуфIхэм щхьэкIэ. 161
Инчы Иринэрэ иригъаджэхэмрэ.
Езы Эрджиес университетым теухуауэ интернетым гъэщIэгъуэн куэд фыкъыщеджэфынущ. Мы университетым и литературэ факультетыр лъэщщ. Ар къыхокI бзэ зэмылIэужьыгъуэхэр зэрырагъэджым: 162
Публицистикэ адыгэбзэ, тыркубзэ, урысыбзэ, ермэлыбзэ, иврит, китаибзэ, кореибзэ, хинди, япон, нэгъуэщIхэри. Тырку къэралыгъуэм зэрызиужь программэм ипкъ иткIэ, хэхэсхэм я бзэр яджыжыну хуит ящI, абы папщIэ программэхэри ягъэхьэзыр. Псалъэм папщIэ, курыт еджапIэхэм адыгэ сабийхэр пщыкIуий щызэрыгъэхъурэ, «адыгэбзэ деджэну дыхуейщ», – жаIэмэ, ар къыхузэрагъэпэщынущ. Апхуэдэу ди анэдэлъхубзэр курыт еджапIэ куэдым щадж.
– Дэ зэрытщIэмкIэ, къайсэррэ Дюзджэрэ дэт университетхэм щолажьэ адыгэ къудамэхэр. НэгъуэщI къалэхэми къыщызэIуахауэ пIэрэ? Школхэм бзэр зэрыщрагъэджыр узыщыгуфIыкIынщ. – Школхэм зэрыщрагъаджэ тхылъхэр методикэ лъэщым тету зэхалъхьащ, щхъуэкIэплъыкIэ дахэурэ ягъэхьэзыращ. Гупхэм хэтщ ныбжькIэ, щIэныгъэкIэ зэхуэмыдэхэр. Псалъэм папщIэ, бзэмкIэ мыпсэлъэфхэри, екIуу псалъэхэри, илъэсибл фIэкIа мыхъухэри, зи ныбжьыр илъэс 12 е нэхъыбэ хъухэри зэхэсщ. Апхуэдэ лэжьэкIэ Къэбэрдей-Балъкъэрми сыщрихьэлIауэ щытащ. Тырныауз къалэм Отаровым и цIэр зэрихьэу дэт лицей №1-м щолажьэ егъэджакIуэ бэлыхь, зи цIэр ину пIэт хъуну КIэмыргуей Тосэ. Абы и лэжьыгъэр къэтпщытэну еджапIэм дыщыкIуам, гъэщIэгъуэн дыдэ сщыхъуауэ щытащ: адыгэбзэ дерсым щызэхуэсат еджакIуэ нэхъыщIэхэри нэхъыжьхэри. Сабийхэри сыхьэт бжыгъэри зэрымащIэм къыхэкIкIэ, апхуэдэ гуп зэмылIэужьыгъуэхэр щызэхэс егъэджэкIэм хуэкIуэн хуей хъуахэт. Апхуэдэ гупым егъэджакIуэм и пщэм къыдилъхьэ къалэн гугъухэм Тосэ зэрыпэлъэщар сигу икIыжыркъым. А гуп зэхэшэкIэм и лъэныкъуэ хъарзынэщ адыгэбзэр практикэ щIыкIэм тету зэрырагъэджыр. ДжэгукIэхэр, зэпсэлъэкIэхэр, социальнэ-коммуникативнэ технологиехэр щыкуэдщ, грамматикэр щымащIэщ. Иджыпсту адыгэбзэр щаджыр зи гугъу пщIа университетитIращ. Дюзджэ – хьэтыкъуеибзэр, Къайсэр къэбэрдеибзэр щадж. Университетым щIэныгъэ щызэзыгъэгъуэтам Хасэхэми адыгэбзэр щригъэджыфынущ, къэрал лэжьапIэ ув, полицэм щылажьэ хъунущ. – Факультетым къыщIэтIысхьэхэм бзэр ящIэрэ? Хьэмэрэ алыфбейм щыщIэдзауэ фадэлажьэрэ? – Ди студентхэр гупищу зэхэтщ: бзэр зыщIэ, тхэф, еджэф, тхылъхэр, статьяхэр зытхыф; бзэр зымыщIэ, ауэ къызыгурыIуэ; бзэр зэи зэхэзымыхахэр. Нэхъыбэм бзэр ящIэркъым, кириллицэр яцIыхуркъым. Абы къыхэкIыу адыгэбзэр алыфбейм къыщыщIэдзауэ идогъэдж. – Хамэ къэрал щыщ ныбжьыщIэхэр адыгэбзэм зэрыхуевгъаджэ методикэм и гугъу къытхуэпщIамэ арат… – Япэ илъэсхэр икъукIэ гугъут. ПрограммэщIэмрэ тыркубзэ дымыщIэмрэ лэжьыгъэр гугъу тщащIырт. Дыгупсысэри, тыркубзэр дерсым къыщамыгъэсэбэпу едгъэджэн щIэддзащ. Нэрылъагъумрэ гурыгъуазэмрэ куэду лэжьыгъэм къыщызогъэсэбэп. Мы егъэджэкIэм и мурад нэхъыщхьэр псэлъэкIэм егъэсэнырщ, жьабзэм зегъэужьынырщ. 11 Заказ №2210 Публицистикэ НыбжькIэ, бзэр зэращIэкIэ зэмыщхьу зэхэт гупым уадэлэжьэнри методикэ и лъэныкъуэкIэ гугъущ. ЦIыху къэс бгъэдыхьэкIэ щхьэхуэ яхууимыIэмэ, лэжьыгъэм студентхэр дебгъэхьэхыфыркъым, апхуэдэу щыхъукIэ – бзэр ебгъэщIэфынукъым. Гуп зэхуэмыдэм папщIэ лэжьыгъэ зэмылIэужьыгъуэ зэгъэпэщын хуей мэхъу, псоми яхузэфIэкI гуащIэр халъхьэфын хуэдэу. А бгъэдыхьэкIэм зэреджэр дифференцированнэщ. Пэжщ, абы зэман куэд егъэджакIуэм трегъэкIуадэ щигъэхьэзырым деж, ауэ дерсыр нэхъ тыншу, псори лажьэу йокIуэкI, темэщIэр зрагъэщIэф. Дэ къыдогъэсэбэп ролхэр зыхэт джэгукIэхэр. Бзэр зыщIэм къалэн щхьэхуэхэр худогъэув. Абы и пщэ къыдохуэ тэрмэшыну, щыуагъэхэр зэригъэзэхуэжыну, гуп лэжьыгъэр къипщытэну. Къэбэрдеибзэр хамэ къэрал университетым нэхъапэкIэ зэи щрагъэджу зэрыщымытам къыхэкIыу, дауи, тхылъ дыхуэныкъуэщ. Хасэхэм къыщагъэсэбэп тхылъхэр къэтпщытащ, дызыхуэныкъуэхэр щIэгъэкъуэн тщIащ. ХэкумкIэ урысыбзэр хамэ къэралыбзэу зэрыщрагъэдж методикэм сэ куэд щIауэ сыщыгъуазэщ. Москва Пушкиным и цIэр зезыхьэ урысыбзэ институтым курс къыщызухащ, семинар бжыгъэншэхэм сыхэтащ. Абы нэмыщI, 2010 гъэ лъандэрэ Сирием къикIыжа ди лъэпкъэгъухэр Налшык щезгъэджащ, япэ дыдэу Тыркум никIыу Налшык нэкIуа, адыгэбзэмкIэ егъэджакIуэ гупыр сэращ езыгъэджар, адыгэбзэм и теориемрэ методикэмрэ щыгъуазэ зыщIар. Ди республикэм къикIауэ къыздэлажьэ Къумыкъу Маринэ сэрэ акъыл зэхэдзэкIэ тхылъ Iэрытх зэдгъэпэщащ. Ди тхылъыр программэ дызэрылажьэм тетщ. Коронавирусым ди Iуэху куэд зэблигъэуащ, ауэ зы лъэныкъуэкIи сэбэп къытхуэхъуауэ жыпIэ хъунущ. Интернет технологиехэр нэхъ куууэ зэдгъэщIащ. ГъащIэр апхуэдэщ: упсэухукIэ уеджэнущ. КIыщокъуэ Алим «Хъуэпсэгъуэ нурым» щитхауэ щытащ: «ЩIэныгъэ зэгъэщIэныр псыкъуийр мастэкIэ къэптIыным хуэдэщ». Интерактивнэ технологиехэр япэми къэдгъэсэбэпу щытащ, ауэ иджы дистанционнэ программэщIэхэр зэдгъэщIащ, абыхэм я интерактивнэ доскахэр догъэшэрыуэ, студентхэми ахэр зрагъэцIыхуащ. Зи гугъу сщIы технологиехэр лэжьыгъэшхуэщ, зэманыщIэм ижь къыщIихуащ. Ахэри тлъэкIын хуейщ дяпэкIэ. Мис иджыри, Тыркум щIыр зэрыщыхъеям къыхэкIыу, аргуэру онлайну деджэн хуей хъуащ. Псоми къагурыIуэу къыщIэкIынщ, дидактическэ материалхэри абы хуэхьэзыру зэрыщытын хуейр. Зиужь дит мы Iуэхум сыщегупсыскIэ, Кэрролл Льюис и лIыхъужь Алисэ сигу къокIыж: «Ди пIэм диту дыкъэнэфын папщIэ жэрыгъэкIэ дыжэн хуейщ». Аращи, зэрытлъэкIкIэ, зэманым дылъэщIыхьэну иужь дитщ.
IэнатIэр къыщыхэтхакIэ, гугъуехьхэми дапэлъэщын хуейщ. АбыкIэ сэ хуабжьу сэбэп къысхуохъу си студентхэр. Алыхьым фIыщIэшхуэ хузощI, хамэщI сыщыIэми, сызыхуэзэхэр зэрыцIыхуфI защIэмкIэ. Ди студентхэм бзэр фIыуэ ялъагъу, сыт хуэдэ Iэмалхэри къагъэсэбэп я анэдэлъхубзэр зрагъэщIэн папщIэ. 163 Публицистикэ – Хэхэс адыгэхэм я щIалэгъуалэм фащыдэлажьэкIэ, фолъагъу
абыхэм я дуней тетыкIэр, хьэл-щэнхэр, зэхэтыкIэр. Сыт хуэдэ ахэр? Тыркухэм ещхь хъуа, хьэмэрэ лъэпкъ щхьэхуэныгъэхэр, хабзэр, лъэпкъ зэхэщIыкIыр ядэфлъагъурэ, яхэлъыж? НэгъуэщIу жыпIэмэ, адыгэу къызэтена? – Сэ ди студентхэм ядэслъагъур цIыхугъэщ, гуапагъэщ, бзэ IэфIыгъэщ, гъэсэныгъэщ, хуитыныгъэщ. ЗэрыжысIащи, дэ адыги тыркуи идогъаджэ. ЦIыхугъэр дэни щыцIыхугъэщ. Тыркум щыпсэу адыгэхэр тыркухэм ещхь хъуарэ мыхъуарэ сэ жысIэфынукъым, ауэ Хэкум щыпсэу адыгэхэм къазэрыщхьэщыкIыр нэрылъагъущ. НэгъуэщIуи хъунукъым. Мыр нэгъуэщI къэралщ, щызекIуэр нэгъуэщI бзэщ, нэгъуэщI хабзэщ. Ауэ адыгэхэр зы зыщIу, лъым хэлъу гу зылъыстэр, нэхъыжьым пщIэ зэрыхуащIырщ, щIэныгъэм зэрыхуэпабгъэрщ,
адыгэгу зэракIуэцIылъырщ. Лъэпкъ зэхэщIыкIыр дэтхэнэми къыдокIуэкI. – ЗэрыжыпIэмкIэ, щIалэгъуалэм бзэр ямыщIэми, адыгэну хуейщ. – Дэ дызрихьэлIэ щIалэгъуалэр нэхъыбэу ди студентхэращи, ахэр адыгэбзэ
къудамэм къыщIыщIэтIысхьар бзэр, къызыхэкIа лъэпкъым и тхыдэр ящIэну хуейуэ аращ. Аракъэ адыгэну хуейм
къикIыр?! Зы мащIэми хуабжьу щогуфIыкI, яфIэгъэщIэгъуэну махуэхэм я цIэхэр зрагъащIэ, адыгэ нэщэнэхэр, псалъэжьхэр телъыджэ
къащохъу. Псалъэжьхэм я
мыхьэнэр зэрыкуур, купщIэшхуэ езыхэм жаIэ. ЯфIэфIу адыгэ псалъэжьхэр тырку псалъэжьхэм ирагъапщэ. Тхыдэри, хабзэри, бзэри хъарзынэу къащтэ, я унагъуэхэм ар щаIуэтэж. Апхуэдэу щыхъукIэ, ди студентхэм нэмыщI, абыхэм я унагъуэхэми дыщылажьэу жытIэ хъунущ. Университетыр къэзыуххэм я гъусэу.
зэраIэр – Иринэ, уэ илъэс зыбжанэ хъуауэ Тыркум ущопсэу, ущолажьэ. ЩIалэгъуалэм я закъуэ мыхъуу, абы щыпсэу адыгэхэм нобэ яIэ псэукIэм, гупсысэкIэм утезгъэпсэлъыхьынут. Уэ пцIыху балигъхэм, унагъуэхэм я лъэпкъ зэхэщIыкIыр сыт хуэдэ? Бзэр зыщIэр куэд хъууэ пхужыIэну? 164 Публицистикэ 165
АдыгэбзэмкIэ кафедрэм щылажьэхэмрэ студентхэмрэ.
– ГуфIэгъуэкIэ е гузэвэгъуэкIэ, благъагъэкIэ унагъуэ куэдым сихьащ сэ. Мыбы щыIэ нэхъыжьхэр къуажэхэм къыщыхъуащи, адыгэбзэр фIыуэ ящIэ, адыгэ гушыIэкIэ дахэ яхэлъщ. Дахащэу зохъурджауэхэр. ЕмыкIумрэ екIумрэ зэхащIыкI, сэркIэ ар лъапIэщ. Нэхъыжьымрэ нэхъыщIэмрэ я тIысыпIэхэр ящIэ, унагъуэ хабзэр яIыгъщ. Дауи, абы зэхъуэкIыныгъэ гуэрхэри игъуэтащ. СэркIэ ари тэмэмщ, сыт щхьэкIэ жыпIэмэ, хабзэр и пIэм ижыхьакъым, ар лантIэщ, зэманымрэ узыхэт дунеймрэ епхащ. Пкъыр псэумэ, лъэпкъ зэхэщIыкIыр къэнэнущ. Псалъэм папщIэ, си пщыпхъум и унагъуэм ис сабийхэр псори адыгэбзэкIэ мэпсалъэ. Илъэс пщыкIубгъу хъууэ зы пхъурылъху щIалэ яIэщи, ар, езым зригъэсэжауэ, адыгэ пшынэ йоуэ, уэрсэру мэпсалъэ, адыгэ нэтынхэм интернетымкIэ йоплъ, уэрэдхэм йодаIуэ. Абы и
шыпхъу нэхъыщIэ цIыкIур екIуу къофэ, ари мэпсалъэ, йоджэ. Мы унагъуэм адыгэбзэкIэ псори щопсалъэ, я сабийхэр Хасэм макIуэ. Хасэхэм мыхьэнэшхуэ щаIэщ Тыркум, ахэр щэнхабзэ центр
хъуащ. ЩIалэгъуалэ куэд зэхуашэсыф, адыгэ щэнхабзэм ирашэлIэф. Лэжьыгъэшхуэ щрагъэкIуэкI Хасэхэм. КIэщIу жыпIэмэ, сэ сызрихьэлIа цIыхухэм я нэхъыбэм бзэр ящIэ, иропсалъэ. Зыгуэрхэм къагуроIуэ, ауэ псэлъэфыркъым. – къайсэр щыIэ адыгэ Хасэм и лэжьыгъэм нэхъ убгъуауэ утезгъэпсэлъыхьынут.
– Къайсэр ХаситI дэтщ. Зыр щэнхабзэм, бзэм, щIалэгъуалэ Iуэхум нэхъ епхащ, адрейр нэхъыжьхэмрэ динымрэ нэхъ толажьэ. ТIуми я нэIэ къыттет зэпытщ. Кафедрэр къызэIуахыну иужь итахэм ящыщщ Хасэхэр, икIи ялъэкI къамыгъанэу студентхэр адыгэбзэ къудамэм кърашалIэ. Хэхэс адыгэхэм я дежкIэ мыхьэнэшхуэ яIэщ Хасэхэм. Сэ сызэреплъымкIэ, Къайсэр и Хасэхэм я къудамэхэр нэхъыбэу къалэм дэтын хуейт, сабийхэр нэхъ тыншу адыгэ унэм кърашэлIэфын папщIэ. Публицистикэ Хасэм адыгэбзэмкIэ курсхэр щокIуэкI, сабийхэр, щIалэгъуалэр къэфэкIэ щрагъасэ, бзэм зиужьыным йолэжь. «Зы бзэ – Адыгэбзэ» гуп щыIэщи, ахэр бзэм кIэлъоплъ. Этимологие и лъэныкъуэкIэ псалъэхэр зэпкърах. Токъмакъ Айдын и еплъыкIэр щитхыжащ «ЩIы, уэ, псы, бзэ. Ди бзэ – Адыгэбзэ» тхылъ гъэщIэгъуэным. Хасэм кърихьэжьа IуэхущIэхэм ящыщу къыхэзгъэщынут адыгэ кхъуейм и патентыр къызэрыIахар. Иджы кхъуей щыхах завод зэрагъэпэщауэ, адыгэ кхъуей плъыжь ящI, ящэ. АбыкIэ Къайсэр и къалэ унафэщIыр хуабжьу къадэIэпыкъуащ. ЖыIэн хуейщ Тырку къэралыгъуэр лъэпкъ IуэхухэмкIэ Хасэхэм фIыуэ зэрадэIэпыкъур. Абыхэм къадэкIуэу адыгэ шхыныгъуэхэр зэрапщэфIым щыхуагъасэ курс щыIэщ Хасэм. Абы папщIэ пщэфIапIэ зэгъэпэща яIэщ. КъБР-м щыщ Къущхьэ Оксани зыбжанэрэ кърагъэблагъэри, мастеркласс итащ.
ХаситIри университетым щыдихьэщIэщ. Сыт щыгъуи дызэпыщIащ, дызэрыIыгъщ. Адыгэбзэм Тыркум зыщиубгъунымкIэ, щэнхабзэр цIыхухэм яхэлъхьэнымкIэ, адыгэ лъэпкъ зыхэщIыкIыр лъым хэпщэнымкIэ Хасэм лэжьыгъэшхуэ зэрыригъэкIуэкIыр жысIэфынущ. Абы и лъэныкъуэкIэ дэтхэнэ зыми фIыщIэшхуэ хуэфащэщ.
– Уэ узэреплъымкIэ, сыт хуэдэ къэкIуэн яIэ Тыркум щыхэхэс ди лъэпкъэгъухэм? ахэр хэшыпсыхьыжыну жызыIэхэм къадэпщтэрэ, хьэмэрэ дызыхэпсэукI лъэхъэнэм ди зэпыщIэныгъэхэр нэхъ зэрефIэкIуам, лъэпкъ зэхэщIыкIыр нэхъ къэушыж зэрыхъуам я фIыгъэкIэ, къызэтенэну? – Мыр упщIэ гъэщIэгъуэнщ. Си гугъэмкIэ, Тыркум щыпсэу хэхэс адыгэхэм гъуэгуитIри къапэщылъщ. Языныкъуэхэр я IуэхущIафэмрэ я фейдэмрэ хигъэшыпсыхьыжынущ, иныкъуэхэр, е инэхъыбэр, я лъэпкъ зэхэщIыкIыр текIуэнурэ, адыгэу къызэтенэнущ. Пэжщ, ди зэманым зэпыщIэныгъэхэр нэхъ ефIэкIуащ, ауэ ахэри сфIэмащIэщ. Хэкум кIуэн-къэкIуэжыныр нэхъ тынш, нэхъ пуд хъун хуейщ. Къэбэрдей, Шэрджэс, Адыгей щIыналъэхэм зэи щымыIа хэхэсым и нэгу къыхущIэгъэхьэнукъым адыгэ псэукIэр, гупсысэкIэр, зэхэтыкIэр. Ди студентхэр бзэмкIэ практикэ Къэбэрдей-Балъкъэр къэрал университетым нэтшэну дохъуапсэ, ар къыддэзыщтэн, къыддэзыIыгъынхэм дащощIэ. ФIы дыдэ хъунут Эрджиес университетымрэ Къэбэрдей-Балъкъэр къэрал университетымрэ зэдэлэжьэнымкIэ зэгурыIуэныгъэ зэращIылIамэ. Ди студентхэр Налшык накIуэмэ, хэкурыс студентхэм ядеджэмэ, къэрал псэукIэр ялъагъумэ, адыгэхэм яхыхьэмэ, адыгэбзэр нэхъ тыншу зрагъэщIэнут, я адыгэпсэми «дамэ къытекIэнут». Епсэлъар НэЩIэПыДЖэ Замирэщ 166 Псалъэжьу зэхэлъ псалъэзэблэдз


































ЕкIуэкIыу: 5. Зи бзэ. насып иIэщ. 6. Зым ищIэр щэхущи, тIум ящIэр. 9. Мэл. нэхъей. 11. Зэхьэзэхуэ мэунэри, зэижитI.
12. щыту малIэ. 15. Жэмым ишх и. 17. цы къыхех. 18. къэзылъху ещхь мэхъуж. 19. ЛIым и лIыгъэр. щиIуатэркъым. 20. хэкужь къранэркъым. 24. нэпс нэхърэ – анэ бгъафэ. 25. анэм и лъэгу щIэтщ. 26. Iуэху къэщтэжыгъуейщ. 29. ПIырыпI. хуэдэщ. 30. Абдж щыкъуейм. ухэмыувэ. 31., шум ущIэмынакIэ. 33. иумыхъуэныж. 34. Зыри умыщIэххэ. Iуэху цIыкIу. Къехыу: 1. къесу узэрысым уимыкI. 2. НэфIэгуфIэ и нэ дыщэ IуэнтIа. 3. и бий нэхърэ. ифI. 4. Уи адэ и. уи адэ и благъэжьрэ умыбгынэ. 7. Жыг зытехуэри., пщIащэ зытехуэри. 8. Уи. и фэ къыптоуэ. 10. щхьэнтэ илъагъумэ, и напIэр фIызэтохьэ. 13. Джэгугъуэм лIыхъужьщ, . жьындущ. 14. Унэм щыпылщ, . щыджэдущ. 16. ХамэIэр Iэгъэпсэху. гугъэпсэхукъым. 18. джатэри и IэмыщIэ илъщ. 21. Шу закъуэщ. утемыгушхуэ, гупышхуэщ жыпIэуи уащымышынэ. 22. псэ хелъхьэ.
23. ЩIэр къокIуэ, жьыр. 27. Быныр. 28. ФэкIэ. гукIэ лIыуэ. 31. И Iэгу. 32. ущымылIыхъужь, губгъуэм ущымыкъэрабгъэ. ЕплIанэ къыдэкIыгъуэм тета псалъэзэблэдзым и жэуапхэр 168
ЕкIуэкIыу: 1. Бын. 3. Мэз. 7. Iэтэ. 8. Шынэ. 12. Iутщ. 13. Щэным. 14. Гъуэгу. 16. ГъущI. 18. Нэ. 19. ХущIэ. 20. Гурэ. 21. Гъусэ.
22. Блэ. 23. Пхъэ. 24. Нэху. 25. Дин. 27. Ипхъу. 29. Ду. 30. Жьэ.
31. Гуэн. 33. Лъхуэри. 35. ГуIэ. 36. Псэу. 40. Бзэгу. 41. IулIэ.
42. Щхьэ. Къехыу: 1. Бгъуэ. 2. Нэм. 3. Мэл. 4. Зыш. 5. IэфIщ. 6. Гъунэгъу. 9. Iущ. 10. Унэр. 11. Ем. 12. Iуэху. 15. Гугъэ. 17. ЩIалэу. 18. Нэхъыжь. 24. Нэгу. 26. ИIэщ. 28. Хъумэ. 32. Нысэ.
33. Лъы. 34. Ин. 35. Гунэс. 37. УиIу. 38. Псэ. 39. Язщ. 40. Бзэ. IуащхьэМахуэ №5
(эльбрус)
литературно-художественный и общественно-политический журнал
на кабардинском языке
учредитель:
государственное казённое учреждение Кабардино-Балкарской Республики «КБР-Медиа»
(360017, КБР, г. нальчик, пр. ленина, 5).
главный редактор а. х. Мукожев
редакционная коллегия:
Руслан ацканов, хангери Баков, Борис Бижоев, адам гутов, Залина истепанова (ответственный секретарь),
хамид Кармоков, астемир татроков, Юрий тхагазитов,
хамиша тимижев, людмила хавжокова Корректор – Марина Жекамухова
Компьютерный набор и верстка – Зарета Князева
Журнал зарегистрирован в Управлении Федеральной службы по надзору в сфере связи, информационных технологий и массовых коммуникаций по Кабардино-Балкарской Республике
Пи № тУ07-00127 от 11.01.2018 г.
Подписной индекс: П5891
Подписано к печати 02.10.23. Выход в свет 25.10.23 Формат 70х108116.Бумага офсетная №1. Печать офсетная. Усл. п. л. 14, 7.Уч-изд. л. 12, 0. тираж 2.029 экз. Заказ №2210 Подписная цена на 2 месяца 41р. 77к.
Подписная цена на 6 месяцев 125р. 31к.
адрес редакции: 360000, КБР, г. нальчик, пр. ленина, 5
телефон: 40-04-51. адрес электронной почты: -i: 73i. адрес издателя: 360017, КБР, г. нальчик
пр. ленина, 5. гКУ «КБР-Медиа»
отпечатано в ооо «издательство «Южный регион»
357600, Ставропольский край, г. ессентуки, ул. никольская, 5а
обложка художника Юрия алиева
отпечатано в полном соответствии с качеством
предоставленного электронного оригинал-макета аВТОРХэМ ПаПЩIэ
Журналым къытехуэ тхыгъэхэм я пэжагъ-мыпэжагъымкIэ Авторымрэ редакцэмрэ я Iуэху еплъыкIэхэр Iэмал имыIэу Редакцэм къыIэрыхьэ тхыгъэхэр компьютеркIэ тедзауэ, флешкэм е жэуап зыхьыр езы авторхэрщ.
зэтехуэн хуейуэ щыткъым.
дискым тету щытын хуейщ.
къытехуа Журналым «Iуащхьэмахуэм» къызэрырахыжар къагъэлъэгъуэн хуейщ.
Редакцэм и къалэнкъым Iэрытххэм рецензэ яритыну.
тхыгъэ нэгъуэщIыпIэ щытрадзэмэ, Тхыгъэхэр мы адресымкIэ къевгъэхь хъунущ: 360000, Налшык къалэ, Лениным и цIэр зезыхьэ уэрам, 5, епщыкIузанэ къат, «Iуащхьэмахуэ» журналым и редакцэ.
Телефонхэр: 40-04-51 (редактор нэхъыщхьэ); 40-95-72 (жэуап зыхь секретарь); 42-42-14 (прозэ, поэзие, публицистикэ); 40-94-71 (оператор). -i: 73i.
ЖУРНаЛыР ЗыIэРыХЬэХэМ ПаПЩIэ
Журналыр зэрытедзам дагъуэ гуэр иIэу къыщIэкIмэ, абы теухуауэ
фыщыщIэупщIэ хъунущ: Ставрополь щIыналъэ, ЕсэнтIыгу къалэ,
Никольскэм и уэрам, 5а, ООО «Издательство «Южный регион».
Телефонхэр: 8-879-342-22-09; 8-879-346-87-66. Анатолэ


Дунеижьым дыщэм зыхуегъэщхъ,
И щхъыщхъ макъыр фIощI макъамэ гуакIуэу.
Дахагъ нэпцIым итщи и Iумэт,
Уэрэд нэсхэм и хущхьэн къагъакIуэ.
Дыгъужь хабзэр ноби къыдокIуэкI,
Псэ хей минхэр зэтрегъэгуIэ.
А хьэл мыгъуэр – узэсэр сэгъейщ, –
Зыхинэнуи мурад лъэпкъ имыIэ.
КъыхэкIынкIи хъунт дунейм зыгуэр, –
Iиблис щылъхухэм зрагъэужьакъым.
ЛIы Iущ Iэджэ итами иужь,
Дунеижьым захуегъэхъуэжакъым.
Уэрэд Iэджэ сэри хуэзгъэпсат
Дунеижьу ди гугъапIэ закъуэм.
Къыхуезджами зэрыслъэкIкIэ фIым,
Зы мэскъалкIи къысхуэгъэдэIуакъым.
Си чэнджэщхэр щымыхъуа гунэс,
СигъэикIэу къысфIищащ дзы Iэджэ.
Си уэрэдым къыхиIуащ шэрэз,
Блащхъуэ щIыкIэу, зэIурыдзэсыкIри.
ХущIэкъуат сищIыну ещхь езым,
Ауэ сэ дунейр къыспэлъэщакъым.
СхуэмыщIами ар зэрыщымыт,
Сызэрыщымыти зезгъэщIакъым.



